үнэд нөлөөлөх учиргүй Өнөөдөр манай улсын иргэдийн амжиргааны түвшин маш доогуур байгаа. Энэ нь цалин хөлстэй холбоотой аж. Хөдөлмөр эрхэлж буй иргэд цалингаас цалингийн хооронд амьдарч байгаа ба сүүлийн үед юмны үнэ нэмэгдэх болсон нь нийгэмд санхүүгийн хүнрэлийг бий болгоод буй. Учир нь бараа бүтээгдэхүүний үнэ нэмэгдээд байдаг боловч цалин хөлсний үнэ огт нэмэгдэхгүй бөгөөд тэрхүү үнэ нь нэмэгдсэн бараа бүтээгдэхүүнийг худалдан авах хэрэглээгээ хангахад сарын цалин нь хаанаа ч хүрэхгүй байгаа юм. Он гарсаны дараа тэтгэвэр, тэтгэмжийн хэмжээг бага хувиар нэмсэн. Гэхдээ нэмлээ гээд нэх шалисан юмгүй байгаад иргэд бухимдалтай хандаж буй юм. Түүнчлэн хамгийн хариуцлагатай, өндөр мэдлэг боловсрол шаардагддаг мэргэжлийн нэг болох багш нарын цалин нэмэгдэхгүй хэвээр байсаар буй. Багш нар хүүхдийн хүмүүжил болоод мэдлэг боловсролд ихээхэн анхаарал хандуулж ажилладаг нэгэн. Харин тэдний авч буй цалин нь хийсэн хөдөлмөрөөсөө бага байгаа аж. Нэг ёсондоо багш нарын хөдөлмөрийг үнэлж чадахгүй хэрэг. Цэцэрлэгийн багш нар ч мөн ялгаагүй өндөр хариуцлага хүлээж ажилладаг байна. Тэднийг загинаж, донгодох хүн олон. Хүүхдээ зөв хүмүүжилтэй, боловсролтой нэгэн болгох гэж цэцэрлэг сургуульд явуулдаг. Харин тэднийг зөв хүн болж төлөвшихөд нь багш нар хамгийн их тусалдаг атал тэднийг ажлаа сайн хийдэггүй гэх мэтээр загинаж арга хэмжээ авхуулна гэх зэрэг болчимгүй үг хэллэг, үйлдэл гаргадаг хүмүүс бол эцэг эхчүүд. Эцэг эхчүүд ч гэсэн өөрсдөө ажил хийж цалин авдаг атал багш нарыг хүн чинээ тоохгүй байгаа нь илт ажиглагдаж байна. Тэгвэл Монголын үйлдвэрчний эвлэлийн холбооноос удаа дараа шаардлага хүргүүлсний дагуу Хөдөлмөр, нийгмийн зөвшилцлийн Үндэсний гурван талт хороо өчигдөр хуралдсан байна. Хуралдаанаар эхний ээлжинд цалин, тэтгэврийг нэмэгдүүлэх талаархи асуудлыг Засгийн газрын хуралдаанаар шийдвэрлүүлэхээр бэлтгэл ажил хангах чиглэл гаргасан байна. Хөдөлмөр, нийгмийн зөвшилцлийн Үндэсний гурван талт хороонд МҮЭХ, Засгийн газар, ажил олгогч эздийн холбооны төлөөлөл багтдаг бөгөөд энэ хороог Хөдөлмөрийн сайд Я.Санжмятав ахлан ажилладаг юм. МҮЭХ-оос эмч, багш зэрэг зарим мэргэжлийн цалинг нэмэгдүүлэх талаар Үндэсний гурван талт хороонд шаардлага хүргүүлээд байгаа юм байна. Тиймээс багш нарын цалин нэмэгдэх магадлал бий аж. Угтаа бол багш нарын цалинг нэмэхэд асуудал байхгүй билээ. Өнөөдөр бараа бүтээгдэхүүний үнэ хурдтай өсч байгаа энэ үед тэдний цалин хаанаа ч хүрэхгүй байгаа юм. Нэг ёсондоо Бараа бүтээгдэхүүн, ажил үйлчилгээний үнэ тариф өсч, иргэдийн цалин, тэтгэвэр, тэтгэмжийн бодит худалдан авах чадвар дордож байна. Гэхдээ ганц багш гэлтгүй бусад мэргэжлийн цалин хөлсийг нэмэх шаардлага нийгэмд зайлгшүй бий болоод буй юм. Түүнчлэн цалин нэмэгдэх сургаар бараа бүтээгдэхүүний үнэ дагаж нэмэгддэг. Энэ нь наймаачдын шуналаас болж буй үнийн хөөрөгдөл бөгөөд хэрэв цалин нэмэхэд бараа бүтээгдэхүүний үнэ дагаж нэмэгдвэл цалин нэмсэний ашиг гарахгүй болно. Тиймээс өнөөдөр бараа бүтээгдэхүүний үнийг тогтворжуулж, үнийг хянаж байх хэрэгтэй юм. Өнөөдөр манай наймаачид ямар ч хяналтгүй өөрсдийн дураар үнийн хөөрөгдлийг бий болгосоор байгаа ба тэдний хэт их шунал эдийн засагт сөргөөр нөлөөлж буй. Багш нар болон бусад мэргэжлийн цалин хөлс нэмэгдэхэд бараа бүтээгдэхүүний үнэ өөрчлөгдөх учиргүй билээ. Үүгээр ч зогсохгүй нийгэмд банкны зээл аваагүй хүн гэж үгүй болоод буй. Багш нарч мөн ялгаагүй өрөнд орсоор л байгаа юм. Ингээд банкны зээл авч сарынхаа цалингаар төлөх болно. Гэтэл өнөөх цалин нь зээлдээ ихэнх хувь нь яваад үлдсэн хэдэн төгрөгөөр дараагийнхаа цалин хүртэл гүрэлзэх болно. Хэрэглээгээ танаад ч тэрхүү үлдсэн мөнгө нь хаанаа ч хүрэхгүй аж. Тиймээс хөдөлмөр эрхлэгчдын цалин хөлсийг нэмж бараа бүтээгдэхүүний үнийг тогтворжуулах нь зайлшгүй хийх ажлын нэг болоод байна. 1 цаг 2 минутын өмнө Ч.Гэрэлтуяа 
Нийслэл Улаанбаатар хот маань хэдийн сая давсан хүн амтай болж дэлхийн бусад хотуудын жишгээр замнаж байна. Тиймдээ ч тэдгээр хотуудад тохиолддог зовлон бэрхшээл биднийг ч бас тойрсонгүй. Утаа униар, замын түгжрэл, хог шороо, гэрэлтүүлэг гээд л точоод байвал тоймгүй их бөгөөд нилээдгүй хөрөнгө мөнгө, хөлс хүч шаардаад буй. Гэсэн ч эдэн дунд бас хөрөнгө мөнгө, хүн хүч гэхээсээ илүүтэйгээр Нийслэлчүүд бидний "Сэтгэл" дутсан ажиллууд ч цөөнгүй байна. Өнгөрөгч жилүүдэд Монголчууд ардчиллын салхинд туугдан гадаадаар гангарах хэнээрхэлээсээ болоод Нийслэл хотынхоо нүүр царайг хэрхэн баллачихсанаа анзаарсангүй явжээ. Булан тохой байшин барилга бүр дээр л гадаад үсэг бүхий элдэв дээдийн хаяг реклам өнгө, үсэг алаглан шавалдаж, Монгол орон харь орны бичиг үсгийн цуглуулга аятай харагдах болоод удав. Тиймээс ч сүүлийн жилүүдэд иргэдээс энэ бүхнийг эмх цэгц, дэг журамтай болгох талаар буюу албан байгууллага, аж ахуйн нэгжийн хаягийг "эх хэлээрээ" бичих санал санаачлага цөөнгүй гарах болсон. Энэ дагуу ч НИТХ-аас тогтоол гаргаж уг байдлыг цэгцлэхээр "Нийслэлийн худалдаа, үйлчилгээний нийтлэг журам" буюу аж ахуйн нэгж, байгууллагуудын хаяг гэрэлтүүлэг, гэрлэн чимэглэлтэй байхаас гадна хаяг заавал монгол хэлээр бичигдсэн байх, хэрэв гадаадаар бичих шаардлагатай бол тэр нь монгол хэлээр бичигдсэн хаягийн дор жижгээр тавигдсан байх зэргийг тогтоосон. Одоогоос дөрвөн жилийн өмнө бас л ийм утга агуулга бүхий журмыг баталж байсан ч огт хэрэгжээгүй гэдгийг өнөөгийн Улаанбаатарын өнгө зүс бэлхэнээ илтгэнэ.Тиймээс дөрвөн жилийн өмнөх журмыг энэ удаад бага зэрэг шинэчлэн дахин мөрдөхөөр болж байгаа нь энэ. Тиймээс НИТХ-ын тогтоол хүчин төгөлдөр үйлчилж эхэлсэн нэг сарын хугацаанд ажил хэрэг тааруухан явагдаж байгааг энд сануулмаар. Эрээн мяраан элдэв маягийн өнгө, үсэг мөн л янзаараа.     3 цаг 47 минутын өмнө Б.Баттулга  
зарцуулсан бэ, А.Эрдэнэтуяа Шинэ оны эхний өдрүүдэд Эрүүл мэндийн яамны Төрийн нарийн бичгийн дарга А.Эрдэнэтуяатай холбоотой таагүй мэдээллүүд түгж байв. Тодруулбал, тэрбээр Сонгинохайрхан дүүргийн Эрүүл мэндийн нэгдлийн дарга байхдаа "Эрүүл хүүхдийн аяны санхүүжилт"-ийн мөнгийг дур мэдэн ашиглаж баахан будлиан дэгдээсэн нь аудитын шалгалтаар илэрсэн байсан. Тухайн үед энэ асуудлаар Үндэсний аудитын газрынхан Сонгинохайрхан дүүргийн Эрүүл мэндийн нэгдсэн дарга Ж.Хажидмаад албан тоот хаяглаж "Өнгөрсөн онд нийлүүлэх бүтээгдэхүүн, ажил үйлчилгээний төлөвлөгөөний дагуу "Эрүүл хүүхэд аяны санхүүжилт, үр дүн"-д аудит хийхэд дээрх мөнгөөр эмнэлгийн тоног төхөөрөмж худалдаж авахын зэрэгцээ 40 сая 237 мянган төгрөгийг ажилчдынхаа нийгмийн даатгалын шимтгэлд өгсөн байна. Мөн 10 сая 854 мянган төгрөгийг байгууллагын үйл ажиллагаанд зарцуулсан, 51 сая төгрөгийг хүүхдийн үзлэгт хамруулсан гэж байгаа ч ямар ч нотлох баримтгүйг гээд нийт 106 сая 21 мянга 60 төгрөгийн зөрчил илэрлээ. Энэ нь Нийгмийн даатгалын тухай хууль болон Эрүүл мэндийн сайдын 2012 оны 2\997 тушаалыг зөрчсөн үйлдэл" хэмээсэн байсан. Гэвч хатагтай А.Эрдэнэтуяа энэ асуудалд ямар нэг хариу өгөөгүй, хар цагаан дуугүй өнгөрөөсөн. Тэгвэл түүнтэй холбоотой бас нэг дуулиан дэгдэж мэдэхээр болоод байна. Энэ нь А.Эрдэнэтуяа мөн л Сонгинохайрхан дүүргийн Эрүүл мэндийн нэгдлийн даргын албыг хашиж байхдаа Эрүүл мэндийг дэмжих сангаас авсан 160 сая төгрөгийг хааш юунд зарцуулсан нь тодорхойгүй болоод байгаа аж. Энэ тухай эх сурвалжууд мэдээлж, "А.Эрдэнэтуяагийн Эрүүл мэндийн нэгдлийн дарга байхдаа авсан мөнгийг хэрхэн яаж зарцуулсан талаархи задаргаа, тайланг авах гэсэн биш нэлээд ноцтой байж мэдэх асуудлын араас орчих шиг боллоо" гэдгийг хэлж байгаа юм. Энэ тухай тэднээс тодруулахад Эрүүл мэндийг дэмжих сангаас эрүүл мэндийн нэгдлүүдэд өрхийн эмнэлгүүдийг дэмжих, үйл ажиллагааг нь сайжруулах зорилгоор мөнгө хуваарилахад тухайн үед А.Эрдэнэтуяа 160 сая төгрөг авсан юм байна. Иймээс Эрүүл мэндийг дэмжих сан болон аудитын газрынхан тэр мөнгөө хэрхэн зарцуулсан талаар дэлгэрэнгүй тайлангаа явуул гэтэл тус эмнэлгийн шинэ дарга нь "Наад асуудлыг чинь бид мэдэхгүй. Өмнөх удирдлагатай холбоотой байх" гэснээр асуудал үүсчээ. Хамгийн ноцтой нь дээрх мөнгө А.Эрдэнэтуяаг дарга байхад Сонгинохайрхан дүүргийн Эрүүл мэндийн нэгдлийн данс руу шилжсэн атлаа өрхийн эмнэлгүүдэд огт хуваарилагдаагүй, хаашаа ямар нэртэй байгууллага, хэн гэдэг хүний данс руу орсон нь мэдэгдэхгүй замаасаа алга болчихоод байгаа. Иймээс л энэ асуудал олон хүнийг гайхшруулж орхисныг хэлж байна. Түүнчлэн энэ хэрэгтэй холбоотой бас ноцтой байж мэдэх мэдээлэл нь А.Эрдэнэтуяаг тус дүүргийн Эрүүл мэндийн нэгдаийн дарга байхад ерөнхий нягтлан бодогчоор ажиллаж байсан эмэгтэйн нэр дээр байдаг гэх "Зандан ташуур" компаниар дамжуулан тус эмнэлгийн аж ахуйн талын бүх зүйлийг захиалгаар гүйцэтгэдэг байсан гэх мэдээлэл байна. Тиймээс энэ асуудлын мөрөөр Эрүүл мэндийг дэмжих сангийнхан ч, аудитынхан ч А.Эрдэнэтуяад 160 сая төгрөгийн тайлангаа гаргаж өг гэсэн шаардлагыг тавиад байгаа гэнэ. Ер нь А.Эрдэнэтуяа гэх эмэгтэй олон таагүй зүйлд нэр холбогдож байсан мэдээлэл байдаг. Тухайлбал, тэрбээр Төрийн нарийн бичгийн дарга болохоосоо өмнө Чингисийн талбай дээр "Бүх нийтийн биеийн тамир" гэсэн сайхан уриан дор хэдэн хүн цуглуулж, гимнастик хийлгээд 100 сая төгрөг авсан тухай мэдээлэл бий. Гэвч тэрбээр энэ талаар ямар нэг тайлбар хийгээгүй бөгөөд ямартай ч Эрүүл мэндийн сайд Н.Удвалын итгэлт хүн гэдэг нэрийн дор хууль бусаар Төрийн нарийн бичгийн даргын суудалд суусаар байгаа. Уг нь Н.Удвал сайд өөрийн багт ажиллаж буй хүмүүсээ хэнийг нь хэн бэ гэдгийг сайн мэдэж байх учиртай. Бас нэр цэвэр хүмүүсээр багаа бүрдүүлэх ёстой. Гэвч тэрбээр энэ бүхнийг анзаардаггүй юу, эсвэл хүний тарьсан балаг надад хамаагүй гэдэг үү ямартай ч ийм нэг асуудалтай хүн Шинэчлэлийн Засгийн газрын багт багтжээ. Уг нь эрүүл мэндийн салбарынхан Н.Удвал сайдыг эмч нарынхаа зовлон жаргалыг мэддэг, чадалтай, тулхтай хүн хэмээдэг юм билээ. Гэвч түүний бүрдүүлсэн багийнхан энэ мэт ноцтой асуудалд байнга нэр холбогддогоос болж сайдынхаа нэрийг шаварт хутгаж мэдэхээр болоод байна. Хамгийн сонирхолтой нь тэд энэ хууль бус үйлдлээ сайддаа хэрхэн тайлбарладаг нь анхаарал татаж байна. Л.ОЮУН 3 цаг 59 минутын өмнө undesten 
Энэ онд нүүрсний экспорт нэмэгдэж хэмээж байсан боловч эсрэгээрээ байх бололтой. Учир нь манай уул уурхайн бүтээгдэхүүний гол хэрэглэгч бол Хятад улс гэвч тус улс энэ онд нүүрсний импортоо хумихаар болжээ. Тэгэхээр манай нүүрсний эскспортын хэмжээ буурах хандлагатай болоод буй. Түүнчлэн Өмнөх жилийн ажлын хувьд Монголоос Хятад руу гаргах экспортын ачааны тээврийн хэмжээ биелээгүй. Учир нь дэлхийн зах зээл дээр төмрийн хүдрийн ханш буурсантай холбоотой. Тиймээс бид энэ жилээс нүүрс гаргах талаар ярьж байгаа бөгөөд энэ тал дээр Зам тээврийн яам дэмжлэг үзүүлж байгаа юм байна. Мөн Оросын талаас манайхаар дамжуулан төмрийн хүдэр, нүүрс тээвэрлэх асуудал гарч байна. Сүүлийн таван жил дараалан төмөр замаар нүүрс аваагүй. Тэгэхээр урд хөрш нүүрсийг авах эсэхээс бүх зүйл шалтгаална. Хятад руу төмөр замаар нүүрс тээвэрлэхэд бид гол анхаарлаа хандуулаад буй. Мөн өнгөрсөн жил 21 сая тонн ачаа тээвэрлэсэн. Одоогоор 23 сая тонныг тээвэрлэх бололцоо бий бөгөөд 2016 оноос ачаа тээврийн хэмжээ 34 сая тонн болох боломжтой аж. 2008, 2009 оны эдийн засгийн хямралтай байх үед 45 тэрбум төгрөгийн хөрөнгө оруулалт хийж байсан. Жилд дунджаар 75-80 тэрбум төгрөгийн хөрөнгийн асуудлыг шийдвэрлэдэг. Ямартай ч төмөр замаар нүүрс тээвэрлэх асуудал яригдаж байгаа бөгөөд тээвэрлэлтийн зардал ихээхэн хэмжээний алдагдлыг бий болгоод байсан бол төмөр замаар тээвэрлэх нь ийн алдагдлыг бууруулах учиртай гэнэ. 13 минут 31 секундын өмнө Ч.Гэрэлтуяа  
Олон улсын эмэгтэйчүүдийн эрхийг хамгаалах өдрийг тохиолдуулан "Их хотын охид" чуулга уулзалтыг 2014 оны 3-р сарын 06-ны өдөр Монголын Хүүхдийн ордонд 09:00-12:00 цагт Нийслэлийн Хүүхэд, гэр бүлийн хөгжлийн газар, Монголын сурагчдын холбоо хамтран зохион байгуулна. Тус чуулга уулзалтад ХТҮГ-ын дарга И.Нарантуяа оролцон "Амьдралын боловсрол" сэдвээр охидуудтай санал солилцоно. Чуулга уулзалтад 500 гаруй охидууд оролцох юм. Мэдээллийг 88051070, 88118626, 97077008 утсаар торуулна уу. 19 минут 35 секундын өмнө Д.Жансэнм  
30,000 жилийн турш идэвхгүй байдалд байсан эртний нянг олсон тухай эрдэмтэд мэдэгдлээ. Уг нян нь Сибирийн мөнх цэвдгийн гүн давхаргад хөлдүү байдалтайгаар олдсон боловч энэ нь хайлсныхаа дараа дахин идэвхжиж, дахин халдварлах талтай гэдгийг тэд мэдэгдсэн юм. Францын эрдэмтдийн мэдэгдэж буйгаар энэхүү халдварт нян нь хүн болоод амьтанд аюулгүй боловч бусад нянг чөлөөлж, идэвхжихэд нөлөөлдөг гэдгийг судлаачид тогтоожээ. Уг судалгаа нь Үндэсний Шинжлэх ухааны хүрээлэнгийн бүтээлд нийтлэгдсэн аж. Үндэсний Шинжлэх ухааны судалгааны хүрээлэн дэх профессор Жан-Мишель Клавери нь Франц дахь Эйкс-Марсейллегийн их сургуульд үг хэлэхдээ, "Ийм урт удаан хугацааны дараа ч идэвхтэй байх боломжтой энэ нянг хүн төрөлхтөн анх удаа илрүүлж байна" хэмээн мэдэгдсэн байна. 39 минут 40 секундын өмнө Б.Болормаа  
Энэ сарын 4-5-нд цагдаагийн байгууллагад иргэд, аж ахуйн нэгж байгууллагаас гэмт хэрэг, зөрчлийн 1600 дуудлага, мэдээлэл шалгагдаж, гэмт хэргийн шинжтэй 54 үйлдлийг бүртгэн холбогдох нэгжүүд шалгаж, 35 хэргийн эзэн холбогдогчийг илрүүлжээ. Нийслэлд бусдын биед гэмтэл учруулах 1, хулгайлах 21, булаах 2, танхайрах 10, мөнгөн тэмдэгт хуурамчаар үйлдэх 1, зам тээврийн хэрэг 11, осол 17 гарч 13 хүн гэмтсэн байна. 44 минут 45 секундын өмнө А.Алтанзул  
СТА жүжигчин Г.Ундармаагийн эхлүүлсэн "Итгэлийн танхим" төсөл Эх хүүхдийн эрүүл мэндийн үндэсний төвд үргэлжлэхээр болжээ. Тэрээр оны өмнөхөн УКТЭ-ийн Яаралтай түргэн тусламжийн төвийн хүлээлгийн танхимыг засч тохижуулсан бөгөөд энэ үедээ "Итгэлийн танхим" ТББ-ыг байгуулаад амжсан билээ. Жүжигчин бүсгүй Эх нялхсын хүлээлгийн танхимыг тохижуулахаар болсон тухайгаа "Америкт байгаа сайн үйлстэн эмэгтэйчүүдийн чуулга уулзалтанд оролцохоор боллоо. Ирээд "Итгэлийн танхим" ТББ Монголын ирээдүй болсон хүүхдүүдийн маань эмчлүүлдэг Эх нялхсын хүлээлгийн танхимыг засварлан тохижуулах ажлаа эхлүүлнэ хэмээжээ. 48 минут 50 секундын өмнө Д.Жансэнм  
сайдад хүсэлт гаргалаа Боловсрол, шинжлэх ухааны яамны сайд Л. Гантөмөр танаа Хүсэлт гаргах нь Бидний залуус монгол үндэсний уламжлал, соёл, ёс заншлаа дээдлэн хадгалж, өвлүүлэн уламжлуулах нь монгол үндэстний оршин тогтнохын нэг баталгаа гэсэн итгэл үнэмшилтэй байдаг. Даяаршин өөрчлөгдөж буй энэ дэлхийн нэгэн хэсэг болох манай улсад хотжих явц эрчтэй явагдаж, бидний дараагийн үе маань монгол ахуй соёлоосоо улам алсран холдож байгаад ихэд сэтгэл зовниж явдаг юм. Бидний дүү нар шинжлэх ухаан, техник, технологийн ололт амжилтыг алхам тутамдаа хүртэн компьютер, гар утас тэдний өдөр тутмын хэрэглээ болж, мэдээллийн эрин зууны үр шимийг гадаадын үе тэнгийн хүүхдүүдээсээ дутахгүй хүртэж байна. Хэдий тийм боловч уламжлалт монгол ахуй, соёлтойгоо танилцах боломж ялангуяа, хот суурин газрын хүүхдүүдэд хомс байгаа нь бодит байдал билээ. Тухайлбал, нүүдэлчдийн орон сууц болох монгол гэр барих арга ажиллагааг мэддэг хүүхэд хот суурин газрын хүүхдүүдийн дунд маш цөөн, мэддэг байлаа ч үүнийгээ практикт ашиглах боломж тааруу, эсхүл, том хүмүүсийн зааварчилгаан дор хийж гүйцэтгэхээс бие дааж гэр барих мэдлэг чадвар байхгүй бүхэл бүтэн үе өсч байна. Иймд, бидний залуучууд эхний ээлжинд Улаанбаатар хотын ерөнхий боловсролын 207 сургуулийн хичээлийн хөтөлбөрт энэ тухай оруулах, сургалтын зорилгоор ашиглаж болохуйц овор багатай монгол гэр хандивлах уриалга цахим ертөнцөд гаргасан юм. Өнөөдрийн байдлаар Фэйсбүүк хуудсаар 1300 хүн (Like), твиттэр хуудсаар 1033 хүнээс (Retweet) дэмжлэг аваад байна. Бидний судалж үзсэнээр манай ерөнхий боловсролын сургуулийн хичээлийн хөтөлбөрт монгол гэрийн тухай ойлголт өгөх асуудал тархмал байдаг юм байна. Тодруулбал, монгол гэрийн бүрдэл хэсгүүдийн тухай ойлголтыг 3-р ангийн Монгол хэлний хичээлээр ялгах гишүүн үзэхэд (хана, туурга гм) өгдөг бол 4-5 дугаар ангийн Иргэний боловсрол хичээлээр зураг үзүүлж, нүүдэлчдийн сууц монгол гэр нь урцнаас үүсэлтгэй гм-ээр тайлбарладаг аж. Мөн 5-р ангийн Хүн орчин хичээл дээр цухас дурдагдаад өнгөрдөг байна. Монгол ахуй соёлоо хайрлан хамгаалж, өвлүүлэн үлдээх, "Зөв Монгол хүүхэд" төлөвшүүлэх боловсролын салбарын өнөөгийн зорилтыг дэмжиж, залуус бид ерөнхий боловсролын сургуульд Иргэний боловсрол хичээлээр олгох монгол гэрийн тухай мэдлэгийг илүү практикт ойртуулах, монгол уламжлал, зан заншлаа өвлүүлэн, хадгалж үлдэхэд нь дэмжлэг болгох зорилгоор "Монгол гэр" төслийг санаачлав. Энэхүү төслийн зорилго нь Улаанбаатар хотын төрийн өмчийн 111 сургуульд 10-12 настай хүүхдийн бие, физиологи, сэтгэхүйн онцлогт тохирсон, овор багатай, загвар гэр үнэ төлбөргүйгээр нийлүүлэхэд юм. Мөн гэр барих, хураахтай холбоотой гарын авлага материал, видео хичээлийг бэлтгэхэд тусламж, дэмжлэг үзүүлэх болно. Гагцхүү, бидний энэхүү төсөл бодит үр шимээ өгөхийн тулд салбарын яамны дэмжлэг бодлого, зохион байгуулалтын түвшинд хэрэгтэй байгааг анхааран үзэж, энэхүү хүсэлтийг гаргалаа. Эрхэм сайд таныг Хойч үедээ монгол гэр барих, буулгах дадал олгох зорилго бүхий энэхүү санаачлагыг дэмжин ажиллаж, 2014-2015 оны хичээлийн жилээс энэхүү төсөл амжилттай хэрэгжиж эхлэн бодит ажил болно гэж гүнээ найдаж байна. Хүндэтгэсэн "Монгол гэр" төслийг санаачлагч Г. Бат-Эрдэнэ 2014.02.19 54 минут 54 секундын өмнө А.Алтанзул 
Каирт өнгөрсөн мягмар гаригт болсон шүүх хурлаар Палестиний ХАМАС бүлэглэлийг Египетийн нутаг дэвсгэрт үйл ажиллагаа явуулахыг хориглосон шийдвэр гаргажээ. Энэ тухай "Аль-Арабия" телевизид шүүхийн эх сурвалж мэдээлсэн байна. Египетийн төр засгийн үзэж буйгаар ХАМАС бол яах аргагүй террорист бүлэглэл. Тэднийг өмнө нь Египетийн нутаг дэвсгэрт үйл ажиллагаа явуулдаг "Ансар Бейт аль-Макдис" бүлэглэлийнхэнтэй нягт холбоотой ажилладаг гэдгийг баталсан нотолгоо гарч ирж байсан юм. Уг бүлэглэлийнхэн экс Ерөнхийлөгч Мухаммед Мурсиг түлхэн унагаснаас хойш болсон хэд хэдэн алан хядах ажиллагааг үйлдсэн гэдгээ хүлээж байсан гэх зэргээс үүдэн шүүх ХАМАС-ын асуудлыг тусгайлан хэлэлцээд дээрх шийдвэрийг гаргасан байна. 1 цаг 5 минутын өмнө undesten  
Монголын боксын холбоо 2014 он гарсанаас хойш ахлах дасгалжуулагчгүй болоод байсан юм. Тэгвэл МБХ-ны удирдлага насанд хүрэгчдийн шигшээгийн ахлах дасгалжуулагчаар ОУХМ Д.Батсүрэнг томилжээ. Эмэгтэйчүүдийн шигшээг багийг ОУХМ Б.Энхтайван, Л.Энхбаатар нар удирдах бол залуучуудын шигшээ багийн дасгалжуулагчаар Н.Мөнхсайхан томилогдсон байна. Харин эрэгтэй, эмэгтэй, залуучуудын шигшээ багийг хамтад нь удирдах шигшээ багийн ерөнхий дасгалжуулагчийн албыг ардын багш, гавьяат дасгалжуулагч Д.Банди хашихаар болжээ. Д.Банди багш ерөнхий дасгалжуулагчаар сонгогдсон даруйдаа Эрдэнэтэд 70 хүний бүрэлдэхүүнтэй баг Орхон аймгийн "Олимп" баазад 40 гаруй хоногийн нэгдсэн бэлтгэлд гараад байгаа юм. 1 цаг 14 минутын өмнө Д.Жансэнм  
"Economist" сэтгүүлээс жил бүр гаргадаг дэлхийн хамгийн өртөг өндөртэй хотын жагсаалтыг Сингапур тэргүүлжээ. Нааш цааш савлаад байдаггүй сингапур долларын тогтвортой ханш энэ удаа Арсяан хотын амжилтыг ахиулахад гол нөлөө үзүүлсэн гэнэ. Үндэсний валютынх нь ханшаас гадна иргэдийнх нь унадаг үнэтэй машин, орон сууцны хангамж гэхчилэн олон зүйлээр Сингапур энэ удаа Парис, Осло, Цюрих зэрэг олон хотыг ардаа орхижээ. Түүнээс гадна хувцас худалдаж авахад хамгийн үнэтэй газар нь мөн л Сингапур. Өнгөрсөн жил жагсаалтыг тэргүүлж байсан Токио энэ удаа есдүгээр байр руу огцом ухралт хийсэн байна. "Economist" сэтгүүлийн дэргэдэх "Economist Intelligence Unit" судалгааны албаныхан дэлхийн 131 хотын амьдралын өртгийг судалж, амьжиргааны түвшинг тодорхойлж байж уг жагсаалтыг гаргадаг аж. Ингэхдээ тэд Нью-Йоркийн амьжиргааны түвшинг дундаж үзүүлэлт болгон харьцуулдаг гэнэ. Энэ удаа дэлхийн хамгийн өртөг өндөртэй хотын жагсаалтын эхний аравт Сингапурын дараа Парис, Осло, Цюрих, Сидней, Каракас, Женев, Мельбурн,Токио, Копенгаген оржээ. Ердөө арван жилийн өмнө Сингапур энэ жагсаалтын 18 дугаарт бичигдэж байсан юм. Харин хамгийн хямд амьдарч болох хотын жагсаалтад Энэтхэгийн хотууд олноор багтжээ. Мумбаи, Карачи, НыоДели, Дамаск, Катманду, Алжир, Бухарест, Панама- Сити, Жедда, Эр-Риядад хүмүүсийнх нь орлого бага учраас үүнтэйгээ уялдаад хүнс өргөн хэрэглээний барааны үнэ ч хямд байдаг гэнэ. Г.УЯНГА 1 цаг 17 минутын өмнө undesten  
Монголын Элчин Сайд нарын Клуб" /МЭСНК/ төрийн бус байгууллага өнгөрсөн сард албан ёсоор байгуулагдан, үйл ажиллагаагаа энэ сарын 4-нөөс эхлэв. Нээлтийн ажиллагаан дээр тус Клубын Ерөнхийлөгч бөгөөд Монгол Улсаас АСЕАН-ы дэргэд суугаа Байнгын төлөөлөгч, Элчин сайд Ц.Жамбалдорж товч үг хэлж, Клубын үйл ажиллагааны талаар танилцуулж, албан ёсоор нээв. Тус Клуб нь гадаад орнуудад Элчин сайд, олон улсын байгууллагын дэргэд Байнгын төлөөлөгчөөр ажиллаж байсан болон байгаа дипломатуудыг эгнээндээ нэгтгэсэн бөгөөд Монгол Улсын гадаад бодлогыг хэрэгжүүлэхэд тус дөхөм үзүүлэх үүднээс гадаад харилцааны төрийн захиргааны төв байгууллага, иргэний нийгэм, олон нийтийн байгууллага, ард иргэдэд дэмжлэг үзүүлэх, зөвлөгөө өгөх, мэдээлэл, судалгаагаар хангах, зуучлах, гадаадын байгууллага, хүмүүст улс орноо сурталчлах явдал юм. Мөн Улаанбаатар дахь гадаадын Дипломат Төлөөлөгчийн Газрын тэргүүн, Олон улсын байгууллагын суурин төлөөлөгч, Өргөмжит консулуудтай хамтран ажиллах, олон улсын хурал, семинар зохион байгуулахад дэмжлэг үзүүлэх, үзэсгэлэн, спортын уралдаан тэмцээн, урлагийн тоглолт, танилцах болон бизнесийн аялал зэрэг арга хэмжээнүүд зохион байгуулах, гадаадын ижил төстэй төрийн бус байгууллагуудтай холбоо тогтоож, харилцан төлөөлөгч солилцох, туршлагаа хуваалцах зэргээр хамтын ажиллагаа хөгжүүлэх зорилготой. Улаанбаатар зочид буудалд болсон МЭСНК-ын албан ёсны нээлтийн ажиллагаанд Монгол Улсаас гадаад орнуудад ажиллаж байсан болон байгаа Элчин сайд, Байнгын төлөөлөгч, Улаанбаатар хот дахь гадаад орнуудын ДТГ, Олон Улсын байгууллагын төлөөлөгчийн газруудын тэргүүн нар оролцов. 1 цаг 29 минутын өмнө А.Алтанзул  
тэрбум төгрөг төсөвлөлөө Засгийн газраас энэ жил хөдөлмөр эрхлэлтийг дэмжсэн есөн чиглэлийн хөтөлбөр хэрэгжүүлэхээр болжээ. Дээрх хөтөлбөрийн хүрээнд ахимаг насны иргэдээ ажилтай болгох бодлого мөн багтсан бөгөөд үүний дагуу "40-өөс дээш насны иргэдийн хөдөлмөр эрхлэлтийг дэмжих хөтөлбөр"-ийг боловсруулж өнөөдөр нээлээ. Одоогийн байдлаар улсын хэмжээнд 40-өөс дээш насны ажил идэвхтэй хайж байгаа 12 мянган иргэн Хөдөлмөр эрхлэлтийн мэдээллийн санд бүртгэлтэй байгаагаас 3500 гаруй нь нийслэлд байдаг аж. Эхний ээлжинд дээрх иргэдийн дөрөвний нэг хэсгийг ажил, орлоготой болгоход төр дэмжлэг үзүүлэхээр болжээ. Хөтөлбөрийн хүрээнд энэ насны иргэдэд Хөдөлмөр эрхлэлтийн үйлчилгээний төвөөс нийгмийн үйлчилгээний чиглэлээр ажил санал болгож, хийсэн ажилд нь хөлс урамшуулал олгох аж. Өөрөөр хэлбэл, сургууль, цэцэрлэгийн орчимд явган хүний гарц зохицуулах, иргэдийг осол гэмтлээс урьдчилан сэргийлэх эргүүлийн ажлууд, байгаль хамгаалах болон нөхөн сэргээх төслүүдэд хамрагдаад урамшуулал авч болно гэсэн үг. Түүнчлэн 40-өөс дээш насны иргэд дангаараа буюу хамтраад хувийн аж ахуй эрхлэх тохиолдолд тоног төхөрөөмж авах, үйлдвэрлэсэн бүтээгдэхүүнийг нь борлуулахад дэмжлэг үзүүлнэ. Мөн төмс хүнсний ногоо, жимс жимсгэнэ тариалах, оёдол урлалын үйлдвэрлэл эрхлэх гээд олон хэлбэрээр хувийн аж ахуй эрхлэх иргэд энэ хөтөлбөрт хамрагдан төрөөс дэмжлэг авч болох ажээ. Дээрх чиглэлүүдээр 40-өөс дээш насны иргэдийн хөдөлмөр эрхлэлтийг дэмжихэд зориулж энэ жил 3.1 тэрбум төгрөг төсөвлөөд байна. Үүний зэрэгцээ жижиг, дунд үйлдвэрлэлийг дэмжихэд зориулж энэ жилийн төсөвт тусгасан 17 тэрбум төгрөгийн эх үүсвэрээс 40-өөс дээш насныхан зээл авах боломжтой болжээ. 1 цаг 44 минутын өмнө А.Алтанзул  
Өөрчлөлтийн төлөөх залуу эмэгтэйчүүд ТББ нь Жендэрт суурилсан хүчирхийллийн эсрэг аяныг Монгол улсын Хууль зүйн яамны дэмжлэгтэйгээр 2014 оны 1-р сарын 1-нээс 4-р сарын 10-ны хооронд зохион байгуулж байгаа билээ. Энэхүү аян нь Монгол улсын засгийн газар, Хууль зүйн яамны эрх зүйн шинэчлэлийн бодлогын хүрээнд гэр бүлийн болон охид, эмэггэйчүүдийн эсрэг хүчирхийлэлтэй хатуу тэмцэх, шаардлагатай хууль эрх зүйн орчныг бүрдүүлэх зорилтыг дэмжин уялдуулан ажиллаж байна. Аяны хүрээнд олон нийт рүү хандсан сургалт, сурталчилгаа, нөлөөллийн шат дараатай үйл ажиллагаа зохион байгуулагдана. Эмэгтэйчүүдийн эрхийн өдрийг угтан жендэрт суурилсан хүчирхийлэл тэр дундаа гэр бүлийн хүчирхийллийн эсрэг агуулга бүхий "Эллэгтэйчүүдийн дүр төрх" сэдэвт Стрийт арт- Артивизм бүтээлийг Нийслэлийн Соёл урлагийн газартай хамтран бүтээлээ. Эмэгтэйчүүдийн олон дүр төрх, амьдралыг 20 гаруй залуу уран бүтээлчид өөрсдийн уран сэтгэмжээрээ сонирхолтой, бүтээлчээр илэрхийлсэн бөгөөд уг бүтээл Улаанбаатар хотын орчин үеийн өнгө төрхөд давтагдашгүй нэгэн үзэмжийг нэмэх юм.         1 цаг 46 минутын өмнө Г.Энхбат  
Өнгөрсөн 2012 оны арванхоёрдугаар сарын 15-нд 21 настай Алтанзул гэх бүсгүй найз залуу Төмөрбаатартайгаа уулзахаар гэрээсээ гарчээ. Гэвч 21 настай охин тухайн өдрөө амиа алдсан байдаг. Харин гэрээс нь дуудаж уулзсан найз залуу Төмөрбаатар нь гэм зэмгүй, эрх чөлөөтэй амьдарч, харин түүний дүү ахынхаа өмнөөс 2.6 жилийн ял эдлээд сууж байгаа гэнэ. Хэрэг гардаг орой 06.00 цагийн үед талийгаач Н.Алтанзул гэрээсээ гараад хоёр хоног ор сураггүй болсон аж. Тухайн үед гэрийнхэн нь утас руу нь байнга залгаж, найз нөхдөөс нь сураглаж, үерхэдэг залуу болох Б.Төмөрбаатарынх нь гэрт хүртэл очиж үзсэн байж. Гэвч сураг гарахгүй хоёр хоносны дараа найз залуу Б.Төмөрбаатар нь ээж рүү нь холбогдож "Н.Алтанзулын бие тааруу байна. Баянзүрх дүүргийн эмнэлэг дээр яаралтай ирээч" гэжээ. Ингээд хэргийн талаар түүний ар гэрийнхэнтэй ярилцлаа. Та бүхнийг эмнэлэг дээр дуудуулж очиход дүү чинь амьд сэрүүн байсан юм уу? 2012 оны арванхоёрдугаар сарын 17-нд ГССҮТ-д биднийг дуудагдаж очиход манайг дүүг Пүрэвдорж гэх эмч гадны нөлөөтэй, ухаангүй, тархиндаа дөрвөн гэмтэлтэй, гавландаа цус хуралттай байна гэдгийг хэлсэн. Энэ цус хуралт нь маш хүчтэй үснээсээ зулгаалгаж, тугтруулсанаас үүсэлтэй байдаг гэсэн. Үүнийг гадагшаа авч яваад ч эмчлэх боломжгүй. Манайд бол маш их хэмжээний өртгөөр шархыг шимэгдүүлэх эм тариаг хийж байж эмчлэгдэх боломжтой гэсэн. Ингээд тархины хагалгаанд оруулсан. Улмаар тухайн сарынхаа 25-ны өглөө 07.35 цагт амьсгал хураасан. Талийгаач дүүгийнхээ ажил явдлыг бид нутагт нь хийчихээд цагдаатайгаа ирж уулзсан. Гэвч Б.Төмөрбаатарыг хориогүй байсан. Нас барсаных нь дараа сэжигтнүүдийг саатуулж, хориогүй гэж үү? Эмнэлэгт хэвтэснийх нь маргааш Б.Төмөрбаатарыг хорьсон. Та бүхэн санаа зоволтгүй гэж Анхбаяр байцаагч хэлсэн. Задлан шинжилгээний дүгнэлт юу гэж гарсан бэ?  Шүүх эмнэлгийн дүгнэлттэй танилцах хүсэлтийг байцаагчдаа тавьсан. Харин байцаагч маань Баянзүрх дүүргийн хяналтын прокурор П.Даваасүрэн та бүхэнд шүүх шинжилгээний хариуг сонсгоно гэсэн. Ингээд бид П. Даваасүрэн прокурор дээр очиход "Та нар нэг хүнээ алдсан гээд сайхан залууг алах гээд байх хэрэггүй. Энэ залууг би хэрэгсэхгүй болгож, цагаатгана" гэсэн. Үүнээс улбаалж энэ хэрэгт гадны нөлөө ороод байгааг мэдсэн. Хавтаст хэрэг дээр нь хүртэл илтэт хүн амины хэрэг гэдэг нь нотлогдохоор байхад юм бүхэн буруугаар эргэсэн. Адаглаад хүний бие муу байхад ар гэрийнхэнд нь дуулгаагүй, анхан шатны тусламж үзүүлээгүй, хэргийн газраас эд мөрийн баримтыг санаатайгаар холдуулсан гэх мэт нотлох баримтууд байсаар байхад хэрэгтэн өнөөдөр гэм зэмгүй явж байна. Тухайн өдөр хамт явж байсан гэх Б.Төмөрбаатарын гурван найз яасан бэ?  Хамт байсан Доржжагдаг, Одгэрэл нарыг ерөөсөө байцаагаагүй гэсэн. Талийгаачийг амьд сэрүүн байхад зодсон тохиолдол гарч байсан уу? Тийм зүйл сонсогдож байсан. Хутга мэс хүзүүнд тулгаж байсан. Хэргийн эд мөрийн баримтыг баллах зорилготой талийгаачийн хувцсыг хог дээр хаясан гэсэн. Та бүхний зүгээс хувцсыг олж авч чадсан уу? Хэргийн эд мөрийн баримтаар баллах зорилготой талийгаачийн хувцсыг хог дээр аваачиж хаясан. Бид хогийн цэгээс олсон хувцсыг шүүх шинжилгээний эмнэлэгт шинжлүүлэхэд цусны толботой, мөн угзарч татсан бололтой урагдсан байсан гэдгийг хэлсэн. Улмаар шүүх хурлын дараа дүүгийнхээ хувцсыг цагдаагийн байгууллагаас нэхэж авахад хувцсыг нь сольж шинэ куртик хийсэн байсан нь бидний гайхшралыг төрүүлж байгаа. Б.Төмөрбаатараар оролдохоо боль гэсэн прокурор одоо ч энэ хэрэг дээр ажиллаж байгаа юу? Бид Баянзүрх дүүргийн Прокурорын дарга, Хууль цаазын итгэмжит зөвлөх Цэрэнсамбуу даргад П.Даваасүрэн прокурорыг сольж өгөөч гэсэн хүсэлтийг тавьсан. Хүсэлтэндээ хэргийн үйл ажиллагаа дөнгөж мөрдөн байцаалтыг шатандаа явж байхад ямар учиртай бидэнд хэргийг нь хэрэгсэхгүй болгоно, та нар дээгүүр доогуур гүйгээд хэрэггүй гэж байгаа юм бэ гэдэг зүйлийг хэлсэн. Улмаар удаа дараа Нийслэлийн прокурор, Нийслэлийн цагдаагийн газрын даргад дээрх хүсэлтээ гаргасан. Гэтэл нэг өдөр утсаар прокурор П.Даваасүрэнг сольж, Галбадрах прокурорыг болгосон гэсэн. Гэтэл энэ хүн мөн л "Б.Төмөрбаатарт дээд тал нь 5 жилийн ял өгнө. Тэнслээд авч гарна" гэж хэлж байсан. Дүүгийн чин анхан шатны шүүх хурал хэзээ болсон бэ? 2013 оны зургаадугаар сарын 20-нд Баянзүрх дүүрэг дээр анхан шатны шүүх хурал болсон. Шүүгчээр Чулуунхүү шүүгч ажилласан. Тэрбээр "Энэ хэрэг дээр цагдаа, прокурор хэтэрхий нэг талыг барьж ж ажилласан байна. Нас барсан хүн өөрийгөө өмгөөлж үг хэлэхгүй. Тухайн өдөр талийгаачийг баарнаас эрүүл саруул гарсан гэдгийг зөөгч, үйлчлэгчид гэрчлээд байгаа. Гэтэл энэ газраас гэр хүртлээ 2 км газар явах байтал бүхэл бүтэн 3 цагийн дараа гэртээ очсон байдаг. Ингэхдээ талийгаач ухаангүй болсон байдалтай ирсэн байсан. Мөн Б.Төмөрбаатар гэгч дүү Б.Төмөршагайгаа "Зулаа эгчийг чин дийлэхгүй байна. Эргээд өргөөдөх гэж дуудсан нь сонин байна. Энэ хэргийг нэмэлт мөрдөн байцаалтад буцааж, анхнаас нь шалгаж гэсэн" энэ мэтээр ярьсан байдаг. Гэвч шүүх авч хэлэлцээгүй. Зөвхөн дүү Б.Төмөршагайд нь л 2.6 жилийн ял оноосон. Ар гэрийнхэнд нь болон өмгөөлөгчид талийгаачийг гадны нөлөөтэй нас барсаныг нотлох олон баримт байсаар байтал цагдаа, прокуророос гуйвуулаад байгааг хохирогчийн гэрийнхэн хэлж байна. Мөн Б.Төмөрбаатар гэгчийн дүү ухаангүй болсон найз охиныг нь үүрч гэртээ оруулсаны төлөө 2.6 жил авсан нь хуульд нийцэхгүй гэдгийг нагац эгчийнх нь зүгээс хэлж байгаа юм. Гомдолтой байгаа хохирогчийн ар гэрийнхэн Төрийн тэргүүн болоод Д.Дорлигжав прокурорт захиа илгээжээ. Харин яллагдагч хохирогчийн найз залуугийн дүү Б.Төмөршагай хорихоос өөрийгөө гэм буруугүй хэмээн захидал илгээсэн байгаа. 1 цаг 48 минутын өмнө Б.Отгоо 
2 цаг 27 минутын өмнө Г.Энхбат  
Дубайд илтгэл тавьлаа Арабын Нэгдсэн Эмират Улсын Дубай хотноо гуравдугаар сарын 4-5-ны өдрүүдэд зохион байгуулагдаж буй "PAGE Dubai-2014" "Ногоон эдийн засгийн төлөөх түншлэл"-ийн чуулганд Монгол Улсын Их Хурлын гишүүн Л.Эрдэнэчимэг, Г.Баярсайхан, Д.Ганбат болон Улсын Их Хурлын гишүүн, Байгаль орчин, ногоон хөгжлийн сайд С.Оюун нар оролцож байна. 2012 онд Рио Де Жанейро хотноо зохион байгуулагдсан НҮБ-ын Тогтвортой хөгжлийн чуулганаас "Бидний хүсч буй ирээдүйн гол зорилт бол тогтвортой хөгжил болон ядуурлыг бууруулах бөгөөд үүнд ногоон эдийн засаг гол байр суурь эзэлнэ" хэмээн тунхагласан. Харин энэ удаагийн чуулганаар дараагийн үе шат болох "Ногоон эдийн засгийн төлөөх түншлэл"-ийг НҮБ-ын Хүрээлэн буй орчны хөтөлбөр, Үйлдвэр хөгжлийн байгууллага, Сургалт, судалгааны хүрээлэн болон Олон улсын хөдөлмөрийн байгууллага хамтран зохион байгуулж, ирэх долоон жилд сонгосон 30 орондоо үндэсний ногоон эдийн засгийн бодлого боловсруулан мөрдүүлэх, энэ хүрээнд шинэ ажлын байр бий болгох, цэвэр технологийг дэмжих, байгаль орчны эрсдлийг бууруулах зорилго тавьж байна. 2013 оны Дэлхийн байгаль хамгаалах өдрийн хүрээнд Монгол Улс "Ногоон хөгжлийн үндэсний чуулган"-ыг зохион байгуулсан бөгөөд энэ үеэр "PAGE" хөтөлбөрийн хүрээнд дэмжлэг авах эхний хоёр орны нэг болсон билээ. Дубай хотноо болж буй чуулганаар "Ногоон эдийн засгийн түншлэл" санаачилгын хүрээнд цаашид боловсруулах бодлогын төсөл дээр сонирхогч орнуудын төлөөлөгчдөөс санал авахаар төлөвлөжээ. Монгол Улс энэхүү санаачилгыг түрүүлж дэмжсэн улсын хувьд өндөр ач холбогдол өгч, Байгаль орчин, ногоон хөгжлийн сайд С.Оюун цаашид авч хэрэгжүүлэх арга хэмжээний талаар илтгэл тавилаа. Мөн С. Оюун НVБ-ын байгаль орчны хөтөлбөрийн гvйцэтгэх захирал Аким Штейнер болон Даян дэлхийн ногоон хегжлийн байгууллагын гvйцэтгэх захирал Хавард Вамсей нартай уулзаж ойрын жилvvдэд хамтран хэрэгжvvлэх хөтөлбөрийн талаар ярилцан, эко барилгын эрх зvйн орчин болон vндэсний стандарт боловсруулах чиглэлээр хамтран ажиллахаар тохирлоо. Тvvнчлэн шинээр барих сургууль, цэцэрлэгийн барилгыг ногоон барилгын стандартад нийцvvлэхэд тохирсон зураг, тооцоо судалгааны талаар техникийн туслалцаа vзvvлэхээр боллоо. Даян дэлхийн ногоон хөгжлийн байгууллага Монгол Улсын тээврийн болон эрчим хvчний салбарын ногоон хөгжлийг хангах судалгааны ажлын vр дvнг ойрын хугацаанд танилцуулан хөгжлийн бодлогод нийцvvлэн цаашид хэрэгжvvлэх арга хэмжээнд дэмжлэг vзvvлэх болов. Ногоон эдийн засгийн төлөөх тvншлэлийн олон улсын бага хурал маргааш өндөрлөнө. 2 цаг 56 минутын өмнө А.Алтанзул 
2 цаг 56 минутын өмнө Г.Энхбат  
Гэр хорооллын дахин төлөвлөлт хийхэд газраа өгсөн иргэд барилга ашиглалтад ортол амьдрах газар байдаггүй нь асуудал болдог. Гэр хорооллын дахин төлөвлөлтөд орсон айлуудыг газрыг нь чөлөөлүүлж авсан даруйдаа Түрээсийн орон сууцанд байлгаж болох талаар Барилга хот байгуулалтын сайд Ц.Баярсайхан Засгийн газрын "11 11 төв"-д ажиллахдаа хэллээ. Түрээсийн орон сууцыг Голланд, Тайланд зэрэг орнуудад түгээмэл ашигладаг бөгөөд манай улсад гэр хорооллын дахин төлөвлөлтөд орсон айлуудад ашиглах бүрэн боломжтой аж. Тийм орон сууцыг зөвхөн төр хариуцахгүй бөгөөд хувийн хэвшилтэй хамтарч ашиглалтад оруулснаар дахин төлөвлөлтөд орсон иргэд энэ байранд орж тодорхой хугацааны дараа хувьдаа шилжүүлж авч болохоор зохицуулах ажээ. 3 цаг 15 минутын өмнө А.Алтанзул  
нэмэлт сайжруулалтыг танилцуулж байна Байгаль орчны мэдээллээр иргэд олон нийт, төр, хувийн хэвшлийн байгууллагуудад нээлттэй, шуурхай үйлчлэх олон зорилтот ажлын хүрээнд Байгаль орчны нэгдсэн мэдээллийн санг 2007 оноос үүсгэн байгуулж, түүний тогтмол үйл ажиллагааг Байгаль орчны мэдээллийн төв хариуцан ажиллаж байна. Тус мэдээллийн сангийн нэг бүрэлдэхүүн хэсэг болох Тусгай хамгаалалттай газар нутаг (ТХГН)-ийн мэдээллийн сангийн мэдээллийг бүрдүүлэх, тэдгээрийг мэдээллийн санд оруулах ажлыг улсын хэмжээнд Тусгай хамгаалалттай газар нутгийн Хамгаалалтын Захиргаад, орон нутгийн Байгаль орчны газар хариуцан ажиллаж байгаа бөгөөд одоогийн байдлаар 12 төрлийн 150 гаруй үзүүлэлт бүхий өгөгдөл мэдээг бүрдүүлээд байна. НҮБ-ын Хөгжлийн хөтөлбөрийн "Монгол орны Тусгай Хамгаалалттай Газар Нутгийн Сүлжээг Бэхжүүлэх" нь төслийн дэмжлэгтэйгээр тус мэдээллийн сангийн программ хангамжид нэмэлт, сайжруулалт хийх ажлыг Байгаль орчны мэдээллийн төвөөс хариуцан гүйцэтгэлээ. Иймд ТХГН-ийн мэдээллийн сангийн бүтэц, зохион байгуулалт, шинээр хийсэн нэмэлт, сайжруулалтыг танилцуулах сургалтыг БОНХЯ, БХБЯ, ГХГЗЗГ, УУЯ, АМГ, ССАЖЯ, МТШХХГ-ын мэргэжилтнүүдийг оролцуулан өнөөдөр Үндэсний Статистикийн Хорооны сургалтын танхимд зохион байгуулж байна. Сургалтанд хамрагдсанаар дээрх газрын мэргэжилтнүүд тус мэдээллийн санд хандан улсын болон орон нутгийн тусгай хамгаалалттай газар нутгийн талаар мэдээ, мэдээллийг хялбар шуурхай авч бодлого боловсруулах, мэдээлэлд суурилсан үнэн зөв шийдвэрийг гаргахад ашиглах боломжтой болж байгаа юм. ТУСГАЙ ХАМГААЛАЛТТАЙ НУТГИЙН УДИРДЛАГЫН ГАЗАР 3 цаг 14 минутын өмнө А.Алтанзул  
цааш явахыг хүсдэг DOZ entertainment-ийн хамт олон хамгийн сүүлд "Кино шиг амьдрал" дэлгэцийн тавьдах уран бүтээлээ үзэгчдийн хүртээл болгоод амжсан. DOZ entertainment-ийн жүжигчин А.Мөнгөнзул нь сүүлийн үед цахим хуудсаа идэвхитэй хөтөлж байгаа. Тэрээр өнөөдөр өөрийн цахим хуудаснаа "Зулаад нь амьдрах олон шалтгаан байна. Эцэг эх маань намайг өдий зэрэгтэй хүн болгож өсгөсөн энэ том ачийг хариулж ээж аавыгаа баярлуулах, мөн 2 хүүхдээ/ирээдүйд түүнээсч их байж магад kk\сайн сайхан явахыг нь харах,мөн ах дүү,хамаатсан садан,найз нөхөд ер нь л надад итгэдэг хүмүүсийн төлөө тэднээс өөртөө урам авч бас түүнээс ч илүүг тэдэнд өгөхийн тулд.Мөн надад тэмүүлэх мөрөөдөх,хүрэхийг хүсдэг зорилго,байдаг болохоор хичнээн унаж бүдэрсэн ч хөл дээрээ босоод цааш явахыг хүсдэг.Учир нь зүрх сэтгэлээ зориулан байж энэ амьдралыг босгосон болохоор өшөө илүүг амтлахын тулд надад амьдрах олон шалтгаан байдаг.Миний энэ пост ФБ фэн найзуудад минь урам болон очиг.Учир нь таньд ч бас амьдрах олон шалтгаан бий. А.Мөнгөнзул 2014.03.05 орноосоо..." хэмээн өөрийн үзэл бодлоо бичжээ. 3 цаг 18 минутын өмнө Д.Жансэнм  
Улсын хэмжээнд 1128 гаалийн байцаагч ажилладаг. Тэдгээрийг ажиллах орчин нөхцөл, газар нутгийн байршлийг харгалзан хэсэг хугацааны дараа сэлгэн ажиллуулдаг байна. Гаалийн ерөнхий газрынхан өчигдөр мэдээлэл хийхдээ өнгөрсөн онд 384 гаалийн улсын байцаагчийг газар, хороо, боомтод сэлгэн ажиллуулсан талаар мэдээллээ. Өнгөрсөн долоо хоногт л гэхэд 314 байцаагчийг сэлгэн ажиллуулах тушаал гаргасан байна. Эдгээр нь төрийн тусгай албан тушаалд ажиллаж буй нийт гаалийн улсын байцаагчийн 74 хувь ажээ. Байцаагчийг нэг газраас нөгөөд шилжүүлэн сэлгэснээр хууль бус үйлдэл гарах нь багасч, хяналт шалгалтын үр дүн дээшилдэг үр дүнтэй юм байна. Өнгөрсөн онд албан үүрэгтээ хайнга хандсан, гэмт хэрэгт холбогдсон, согтууруулах ундаа хэрэглэсэн 76 байцаагчид арга хэмжээ авчээ. Тодруулбал, 14 байцаагчийг халж, 18-ыг зэрэг дэв бууруулж, найман хүнийг албан тушаал бууруулж, зургаан байцаагчийн эрхийг хасч, 30 хүнд сануулах арга хэмжээ авчээ. 3 цаг 21 минутын өмнө Г.Тулга  
хэргээр шалгана Улсын ерөнхий прокурор Д.Дорлигжав өчигдөр олны анхаарал татаж буй хоёр хэргийн талаар мэдээлэл өглөө. Тэрээр асуултад хариулах боломжгүй хэмээсэн учраас мэдээллийг товчлон хүргэе. 1. Алтанхүү гэдэг залууг хамтран амьдрагч эмэгтэйгээ зодож хөнөөсөн гээд хэвлэлээр бичсэн. Үүнийг тойроод маш олон мэдээлэл гарч, хүмүүсийн сэтгэл санааг түгшээгээд байна. Зарим нь оносон, нөгөө хэсэг нь ташаа мэдээлэл түгээж байна. Ерөнхийдөө энэ хоёр хүн хамтран амьдарч байсан. Хамтарч ууж идэж, наргиж явдаг байсан. Үүнийг нь найз нөхөд, үеэлүүд нь ч мэддэг, хэлдэг. Архи уусан үедээ эрэгтэй нь эмэгтэйдээ гар хүрсэн, зодсон тохиолдлууд бүртгэгдсэн байгаа. Нас барсан шалтгаан нь цусны сувгийн гэмтлийн улмаас шингэн бодис шүүрч, хэвлийд их хэмжээний шингэн хуримтлагдах замаар хэвлий, дотор эрхтнүүдэд нөлөөлснөөс болсон гэсэн шинжээчийн дүгнэлт гарсан байгаа. Одоо гэм буруугийн асуудал яригдаж байна. Энд нэг зүйлийг тодруулж хэлье. Энэ эмэгтэйг гурван өдрийн турш тасралтгүй зодсоор байгаад хөнөөсөн гэсэн мэдээлэл хүмүүсийн сэтгэлийг их зовоосон. Бодит байдал дээр ийм зүйл болоогүй. Алтанхүүгийн хамтран амьдрагчийн бие нь тааруу байна гээд гэртээ байсан. Найз нөхөд нь ирээд царай нь шарласан байна эмнэлэгт үзүүлэхгүй бол болохгүй гэсэн байсан. Сүүлийн өдөр Алтанхүү талийгаач эмэгтэйг дагуулж гурван эмнэлгээр авч явсан байгаа. Эхлээд хувийн эмнэлэгт үзүүлэхэд хэсгийн эмнэлэг рүү явуулсан. Хэсгийн эмнэлгийн эмч үзээд ямар нэгэн бэртэл гэмтлийн шинж байж болзошгүй учраас Гэмтлийн эмнэлэг рүү яв гэсэн. Ингээд Гэмтлийн эмнэлэгт очоод хагалгаанд орсон түүхтэй. Ер нь бол нас барахаас гурав хоногийн өмнө талийгаачийн хоёр үеэл гэрт нь ирсэн. Тэгэхэд Алтанхүү компьютер дээр юм хийгээд сууж байсан бол эмэгтэй солонгос кино үзээд сууж байсан. Тэр үед онцгой юм ажиглагдаагүй гэсэн мэдүүлэг байдаг. Эндээс аваад үзэхэд ямар ч байсан энэ эмэгтэй гаднын нөлөөтэй нас барсан гэдэг нь тодорхой байгаа. Одоо цөсний сувгийн гэмтэл Алтанхүүгийн үйлдлээс болсон эсэхийг тогтоох ажиллагаа явагдаж байна. Урьд нь зодож байсан уу гэвэл байсан. Үүнтэй холбоотой эрүүгийн хэргийг Алтанхүү дээр үүсгэчихсэн байгаа. Одоо энэ хүний нас барсан шалтгаан Алтанхүүгийн үйлдэлтэй холбогдож байна уу гэдгийг л тогтоох ажиллагаа явагдаж байна. Ийм учраас зөрүүтэй мэдээллийг нэг мөр болгоё гэж энэ мэдээллийг өглөө. 2. "Гал үндэстэн" холбооны Ц.Мөнхбаяр нар нь Эрүүгийн хуулийн 177 дугаар зүйлээр ял шийтгүүлсэн. Тэдний хэргийг бусад хэрэгтэй зүйрлэж ялын хэмжээ нь их байна гэсэн мэдээллийг сонин хэвлэлээр хүмүүс илэрхийлсэн. Хуулийн байгууллага, шүүх, прокурор яг өнөөдөр үйлчилж байгаа Эрүүгийн хуулийн хүрээнд л ажиллана. Бодоод байхад болохгүй юм шиг байна гэж хууль давсан шийдвэр гаргаж болдоггүй. Тэгэхээр Эрүүгийн хуулийн 177 дугаар зүйлд "Эрх бүхий байгууллага, албан тушаалтныг тодорхой шийдвэр гаргуулах, эсвэл шийдвэр гаргуулахгүй байхын тулд түүнд нөлөөлөх зорилгоор олон нийтэд айдас төрүүлэхэд чиглэсэн нийтэд аюултай хүч хэрэглэсэн буюу хүч хэрэглэхээр завсан бол энэ зүйл ангиар шийтгэгдэнэ" гэж байгаа. Үүнийг бүлэглэж үйлдсэн бол хүндрүүлэх нөхцөл байдлаар шийдэхээр Эрүүгийн хуульд заасан байдаг. Энэ хүмүүс төрийн байгууллагыг шийдвэр гаргуулахын тулд олны нүдэн дээр буу шийдэм барьж, тэсэрч дэлбэрэх бодис авч нөлөөлөх оролдлого хийснийг та бид мэдэж байгаа. Ганцаараа биш, олуулаа зохион байгуулалттайгаар энд тэндээс аюултай зэвсэг олж ирсэн нь нотлогдож байдаг. Тийм учраас энэ хүмүүст оноосон ял, улсын яллагчийн төлөвлөсөн ял Эрүүгийн хуулийн зүйл, заалттай яв цав нийцэж байгаа. Харин энэ гэмт үйлдэлд оноох ялын хамгийн доод хэмжээг улсын яллагч заасныг шүүх тэгж шийдсэн байна лээ. Хэрвээ ял хүндэрч байна гэвэл үүнийг нь одоо хэлэлцэх гэж байгаа шинэ Эрүүгийн хуулиар авч үзнэ үү гэхээс биш одоо байгаа хуулиар аль ч хуулийн байгууллага ингэж л шийднэ. Зөрүү, ямар нэгэн асуудал байхгүй. Харин Ц.Мөнхбаяр нар нь гурван удаагийн үйлдлээр алтны гурван компаниас 67 сая төгрөг авсан байдаг. Энэ асуудал шалгагдаж байна. Шалгана бид нар. Яагаад гэвэл, мөнгө өгсөн хүмүүс нь "Биднийг далайлган сүрдүүлэх замаар гэрээ байгуулж, байгаль орчин хамгаалах гэж байна гээд ийм мөнгө авсан" гэсэн байдаг. Ийм учраас Эрүүгийн хуулийн 149 дүгээр зүйлээр буруутган шалгах нь зүйтэй гэж үзэж байгаа. Энэ хүмүүс 67 сая төгрөгийг үнэхээр байгаль орчинг хамгаалахад зарцуулсан уу, үгүй юү, тэр хүмүүс мөнгөө сайн дураараа а өгсөн эсэх асуудал байна. Гэтэл мөнгө өгсөн хүмүүс нь "Би одоо очно. Ажлыг чинь зогсооно. Одоо очлоо, уурхай дээрээ байж бай гэж утсаар яриад хүрээд ирдэг байсан" гэж байгаа юм. Тийм учраас бид байгаль орчин хамгаалдаг эх оронч хүмүүсийг хорилоо гэдэг хүмүүстэй санал нийлэхгүй байна. Яагаад гэвэл, тэд Монгол Улсын Эрүүгийн хуульд заасан гэмт хэргийг үйлдсэн. 3. Эрх зүйн шинэтгэлтэй холбоотой асуудлын талаар ярья гэж бодлоо. Монгол Улсын ерөнхий прокурорын хувьд би Хэвлэл мэдээллийн хэрэгслээр зарим нэг шинээр гарч буй хууль тогтоомжуудыг амьдрал дээр хэрэглэхэд бэрхшээл учирч байгаа, зарим талаар хэрэг шалгах явцад ихээхэн саад учруулж байгаатай холбогдуулж сайжруулах зүйл байгааг хэлсэн. Тэгтэл үүнийг тойроод буруу зөрүү мэдээлэл явж байна. Хүмүүс хоорондын таарах, таарахгүй асуудал юм шиг, сөргөлдөөн юм шиг бичиж байна. Зарим тохиолдолд одоо явж буй эрх зүйн шинэтгэлийг зогсоох ч юм шиг ойлголт төрүүлсэн байж магадгүй байна. Ийм учраас нэг зүйлийг дахиад хэлье. Нэгдүгээрт, бид төрийн албыг залгуулах гэж явахдаа тэнд гарсан аливаа шийдэл дээр санал нийлэхгүй байгаа зүйлээ хэлэх, маргах зүйл байдаг. Иймээс тэр хүрээнд нь ойлгох хэрэгтэй. Хоёрдугаарт, эрх зүйн шинэтгэлийг хийх ажил зогсох ёсгүй. Засч залруулах зүйлийг янзлах ёстой болохоос биш үүнээс улбаалаад эрх зүйн шинэтгэлийг зогсоох, ухраах гэсэн ойлголт байж болохгүй гэдгийг хэлэхийг хүсч байна. Та бүхэнд баярлалаа. 3 цаг 35 минутын өмнө Г.Тулга 
Монгол Улсын иргэд Франц улсын нийслэл Парис хот руу шууд нисэх боломжтой болжээ. Үүнтэй холбогдуулан манай улсад суугаа Францын Элчин сайдын яамнаас визнийхээ нөхцөлийг хөнгөвчлөхөөр болсон гэнэ. Визний журамд орох өөрчлөлттэй холбоотой мэдээллийг Францын Элчин сайд өнөөдөр албан ёсоор мэдээлэх юм. Дэлхийн урлаг соёл, уран баримал, бүтээн байгуулалтын гайхамшиг болсон Франц орныг зорихыг хүссэн хэн бүхнийг "Хүннү эйр" компани шууд нислэгээрээ саадгүй хүргэх гэнэ. Тэд Парис хот руу долоо хоногт хоёр удаа шууд нислэг үйлдэх юм байна. 3 цаг 42 минутын өмнө А.Алтанзул  
санал асуулга үргэлжилж байна Жил ирэх тутам нэмэгдэж байгаа тээврийн хэрэгслийн механик өсөлтөөс хамаарч Улаанбаатар хотын замын хөдөлгөөн түгжрэлтэй байгааг холбогдох байгууллагаас тайлбарладаг. Нийслэлийн Статистикийн газрын мэдээгээр өнгөрсөн онд техникийн хяналтын үзлэгт хамрагдсан 257,498 тээврийн хэрэгсэл бүртгэгдсэн байна. Замын хөдөлгөөний удирдлагын төвөөс авсан мэдээгээр өдөрт дунджаар 170 мянга гаруй тээврийн хэрэгсэл замын хөдөлгөөнд оролцдог бол хоногт дунджаар 9000 гаруй тээврийн хэрэгсэл хөдөө орон нутгаас хот руу орж ирдэг байна. Тиймээс "Авто замын ачааллыг зохицуулах арга хэмжээг зохион байгуулах, нэгдсэн удирдлагаар хангах ажлын хэсэг"-ээс тээврийн хэрэгслийн механик өсөлттэй холбогдуулан замын хөдөлгөөний ачааллыг бууруулахын тулд, одоо мөрдөж байгаа зохицуулалтаас гадна цаашид шинээр ямар зохицуулалт хийх талаар 3 дугаар сарын 3-наас эхлэн олон нийтээс цуврал санал асуулга явуулж байна. Эхний санал асуулга 3 дугаар сарын 10 хүртэл үргэлжилнэ. Нийслэлийн иргэн та санал асуулгад оролцохыг хүсвэл НЗДТГ-ын албан ёсны цахим хуудас www.ulaanbaatar.mn-ээр орж тус хуудсын доод хэсэгт байрлах асуулгаас сонгон хариулт өгөөрэй гэж Нийслэлийн Хэвлэл мэдээлэл олон нийттэй харилцах хэлстээс мэдээллээ. 4 цаг 1 минутын өмнө Б.Баттулга  
хуулийн хугацаанд мэдүүлгээ гаргажээ Авлигын эсрэг хууль, Нийтийн албанд нийтийн болон хувийн ашиг сонирхлын зохицуулах, ашиг сонирхлын зөрчлөөс урьдчилан сэргийлэх тухай хуульд заасан албан тушаалтнууд хувийн ашиг сонирхол, хөрөнгө, орлогын мэдүүлгээ жил бүрийн хоёрдугаар сарын 15-ны дотор шинэчлэн мэдүүлэх үүрэгтэй байдаг. 2013 оны мэдүүлгээ шинэчлэн мэдүүлвэл зохих 51 мянга гаруй мэдүүлэг гаргагчдын 99,98 хувь нь хувийн ашиг сонирхлын мэдүүлэг болон хөрөнгө, орлогын мэдүүлгээ хуульд заасан хугацаанд цахимаар шинэчлэн мэдүүлж, цаасан хэлбэрээр бүртгүүлсэн байна. Мэдүүлгээ хуулийн хугацаанаас хожимдуулж мэдүүлсэн 6, мэдүүлгээ гаргаж өгөөгүй 5, нийт 11 мэдүүлэг гаргагч байгаагаас төрийн тусгай албан хаагч 2, аймгийн ИТХ-ын төлөөлөгч 1, төрийн бус байгууллагын удирдах албан тушаалтан 4, төрийн өмчит хуулийн этгээдийн ТУЗ-ын хараат бус гишүүн 3, төрийн үйлчилгээний байгууллагын удирдах албан тушаалтан 1 байна. Урьд оны дүнтэй харьцуулахад мэдүүлгээ хуулийн хугацаа хожимдуулсан болон гаргаж өгөөгүй мэдүүлэг гаргагч албан тушаалтан 0.06 хувиар багассан дүнтэй байна. Мэдүүлэг гаргагчдын тоог өнгөрсөн онтой харьцуулвал 4000 гаруйгаар нэмэгдсэн нь хуучин Хадгаламж банкнаас Төрийн банкинд шилжиж ирсэн удирдах албан тушаалтан, аймаг, нийслэл дүүргийн ЗДТГ-ын дэргэд худалдан авах ажиллагаа, дотоод аудитын алба зэрэг агентлаг, түүнчлэн Авлигын эсрэг хуулийн үйлчлэлд төрийн үйлчилгээний байгууллага /боловсрол, эрүүл мэнд/-ын зарим удирдах албан тушаалтнууд хамаарч мэдүүлэг гаргах болсонтой холбоотой юм. /Авлигатай тэмцэх газрын хэвлэл мэдээлэл, олон нийттэй харилцах хэлтэс/ 4 цаг 6 минутын өмнө Ч.Гэрэлтуяа  
сурч, ажиллахаар явж байгаа талаар та мэдэхүү? \Сэрэмжлүүлэг\ Би гадаадад суралцана, тэтгэлэгт хамрагдана, өндөр цалинтай ажил хийнэ гэсэн үг хэлээд гар цүнхтэйгээ гэрээсээ гарч байгаа олон охид хөвгүүд энэ зорилгодоо хүрч чадахгүй гэмт хэргийн золиос болох үйл явдал тасрахгүй байна. Тиймээс гадаадад байгаа үр хүүхдээ хаана чухам юу хйиж байгааг сайн лавлаж асууж, анхаарал тавьж байх хэрэгтэйг Зохион байгуулалттай гэмт хэрэгтэй тэмцэх газраас анхааруулж байна. 4 цаг 16 минутын өмнө Д.Жансэнм  
Монгол Улсаас ИБУИНВУ-д суугаа Элчин сайд Н.Тулга, Малайзид төвтэй Лимкоквинг их сургуулийн Лондон дахь салбарын Дэд захирал Профессор Седрик Бэлл нар энэ сарын 03-нд Лондон хотноо Хамтын ажиллагааны Санамж бичигт гарын үсэг зурав. Санамж бичгийн дагуу тус сургууль нь жилд 10 монгол оюутныг Лондон дахь салбартаа тэтгэлгээр суралцуулахаар болж буй юм. Үүнд, өрхийн орлого багатай гэр бүлээс гаралтай ч сурлага, хөдөлмөрөөрөө амжилт үзүүлсэн 5 оюутныг бакалаврын сургалтад, 5 оюутныг магистрын сургалтад тус тус 2014 оны хичээлийн жилд элсүүлэн суралцуулахаар хоёр тал тохиролцсон юм. Элчин сайд Н.Тулга хэлсэн үгэндээ Малайзид төдийгүй олон улсад танигдсан Лимкоквинг их сургуульд монгол оюутнууд тэтгэлгээр, тэр дундаа Лондон хотод ирж суралцах боломж бүрдэж буйд баяртай байгаагаа илэрхийлээд цаашид тус сургуультай өргөн хүрээнд хамтран ажиллана гэдэгт итгэлтэй байгаагаа онцлов. Тэтгэлэгт хамрагдах оюутан нь тус сургуулийн элсэлтийн шаардлагыг хангасан байхаас гадна Британийн Хилийн албаны визний наад захын шалгуурыг хангасан байх шаардлагатай аж. 4 цаг 36 минутын өмнө Д.Жансэнм  
мал нэвтрүүлсэн 3 иргэнийг 90000 төгрөгөөр торгожээ Авто тээврийн шалган бүртгэх товчооны хоногийн мэдээ: Монгол улсын Засгийн газрын 39 дүгээр тогтоол, Нийслэлийн Засаг даргын А/90 дүгээр захирамж, нийслэлийн Онцгой комиссын 01 дүгээр албан даалгаврыг хэрэгжүүлэх ажлын хүрээнд доорхи арга хэмжээг авч ажиллаж байна. Улаанбаатар хот орчмын Хэрлэн, Багахангай, Тэрэлжийн уулзвар, 4 дүгээр зөрлөг, Эмээлт, Яармаг, Баруун туруун, Нисэхийн товчоодод байнгын хяналтын 8 , ариутгал халдваргүйжүүлэлтийн 4 нийт 12 цэгт Хэв журмын цагдаа-8, Замын цагдаа- 8, Онцгой байдал- 5, Мэргэжлийн хяналт- 8, Мал эмнэлэг- 8 нийт 37 албан хаагч 12 автомашинтайгаар хяналт шалгалтыг явуулж, 155 тээврийн хэрэгсэл, 2679 зорчигчдод үзлэг шалгалт хийж, 411 ширхэг сэрэмжлүүлэг тараан, Хэрлэн, Тэрэлжийн уулзвар, Налайх 4-р зөрлөг, Яармагийн постуудад орон нутгаас орж ирсэн нийт 787 тээврийн хэрэгсэлд ариутгал халдваргүйжүүлэлтийг хийн, голомтын бус бүсээс 5 толгой адуу, 6.951 тн үхрийн мах, 9.501 тн хонины мах, 1.04 тн адууны мах, 2.2 тн ямааны мах, 0.8 тн тэмээний мах, 2.1 тн гахайн мах, 180000 ширхэг тахианы өндөг, 2500 л сүүг илрүүлэн үзлэг хийж, мал эмнэлэг, ариун цэврийн гарал үүслийн гэрчилгээг үндэслэн нэвтрүүлсэн, Нисэхийн товчоон дээр Булганы рашаантаас Өлзийт хороо руу 3 адуу, Төв аймгийн Зуунмодоос Партизан руу 2 адууг тус тус мал эмнэлэг, ариун цэврийн гарал үүслийн гэрчилгээгүй нэвтрүүлсэн байсан 3 иргэнийг 90000 төгрөгний шийтгэвэр ноогдуулсан байна. Хүн, мал, амьтны гоц халдварт өвчний талаар: Сүхбаатар аймгийн Онгон суманд 2014.01.27-нд шүлхий өвчин анх гарснаар өнөөдрийн байдлаар Сүхбаатар аймгийн /6 сум/ Онгон, Наран, Дарьганга, Баяндэлгэр,Түвшинширээ, Асгат сумдад 2199 үхэр өвчилснөөс 2199, Хэнтий аймгийн /1 сум/ Галшар суманд 402 үхэр өвчилснөөс 402, Дорноговь аймгийн /5 сум/ Алтанширээ, Дэлгэрэх, Иххэт, Сайншанд, Айраг сумдад 602 үхэр өвчилснөөс 602 үхрийг устгаж, нийт 3 аймгийн 12 суманд 3203 үхэр шүлхий өвчнөөр өвчилснөөс 3203 үхрийг зориудаар устгаж, дээрхи сумдын нийт 2480176 толгой малд шүлхий өвчнөөс урьдчилан сэргийлэх вакцин хийж, хорио цээрийн дэглэм тогтоон 300 цэгт 1877 хүн 321 техник хэрэгсэлтэйгээр ажиллаж байна. Өмнөх өдрөөс Сүхбаатар аймагт 9 /Дарьганга-6, Түвшинширээ-3/, Дорноговь аймагт 13 / Иххэт-4, Айраг-9/ нийт 22 үхэр нэмж өвчилсөн байна. Вакцинжуулалт: Монгол улсын Засгын газрын 66 дугаар тогтоолыг хэрэгжүүлэх ажлын хүрээнд нийслэлийн Багахангай, Багануур, Баянзүрх, Сонгинохайрхан, Сүхбаатар, Хан-уул, Налайх, Чингэлтэй дүүргүүдэд нийт 90622 толгой /хонь, ямаа, үхэр/ малд шүлхий өвчнөөс урьдчилан сэргийлэх вакцин хийж, Онцгой байдлын 82, Мал эмнэлгийн 79 нийт 161 албан хаагч 35 автомашин техник хэрэгсэлтэйгээр өмнөх өдрөөс нэмж 53773 толгой малд вакцин хийж гүйцэтгэлээ. /Нийслэлийн онцгой байдлын газрын хэвлэл мэдээлэл, олон нийттэй харилцах хэлтэс/ 4 цаг 42 минутын өмнө Ч.Гэрэлтуяа 
Тайланд улс сүүлийн хэдэн сарын турш дэлхийн уйл явдлын халуун цэгт тооцогдон бослого тэмцэл өрнөсөн энэ газар босогчдын гарт орж, дайны хөлд үрэгдэж, дарийн утаа ханхалсан айдас хүйдсээр дүүрэн гэсэн ойлголт олон хүнд төрсөн. Тиймээс нөхцөл байдал ямap байгааг газар дээрээс нь сурвалжлан хүргэх үүргийг манай сонин Уул уурхай, эдийн засгийн мэдээллийн албаны дарга П.Ядамдорж, гэрэл зургийн сурвалжлагч Б.Ганбаяр нартаа өгч алс холын Тайланд руу илгээсэн юм. Манай хоёр очих газраа сайн яваад хүрчээ. "Хүннү эйр" компанийн агаарын хөлгөөр зургаан цаг нисээд Бангкокт үүрээр буухад агаарын хэм +30 байсан гэдгээс аяллын мэдээллээ өгч эхэлсэн манай сурвалжлагчид өчигдөр Тайландын тухай ийн бичиж ирүүллээ. Тайландад сэрүүний улирал дуусч, харин энэ оронд эхлээд байсан улс төрийн тэмцэл сэрүүсч, жагсагчид тарж эхэлжээ. Хотын төв хэсгийн жуулчлал, худалдааны гол төв гэгддэг Сиам буюу Бангкокийн Wall street хэдхэн хоногийн өмнө эсэргүүцлийн хөдөлгөөнийхний хяналтад байсан билээ. Харин өнгөрөгч долоо хоногийн сүүлчээр тэд тарж, хотын төвийн хөл хөдөлгөөнтэй энэ орчин хэвийн амьдралдаа шилжжээ. Ням гаригт шар өнгийн машинууд болон манайхаар бол ТҮК-ийнхан бололтой тусгай хувцастай ажилчид энэ гудамжийг цэвэрлэж, бүр савандаж угааж байгаатай тааралдав. Мөн энэ үеэр жагсагчдын гол уриа болоод байсан "Shutdown Bangkok, Restart Thailand" буюу "Бангкокийг татан буулгая, Тайландыг шинээр эхэлье" гэсэн уриа бүхий улсын далбааг буулгаж байгаа харагдсан. Хол нутгаас хэвлэлийн мэдээ төдийхнөөр ойлголттой байсан бидэнд мянга сонсохоор нэг удаа үзсэн нь төсөөллийн зөрүү хол байдгийг сануулах аж. Дорнын энэ том хот амар амгалан, хаана юун жагсаал болоод тэмцэл хөдөлгөөн өрнөөд байгааг нь анзаарахад төвөгтэй. Энд юм бүхэн байр байрандаа л байдаг аж. Жагсах нэг нь тэндээ жагсч, дийлэнх тайланд иргэд ажил амьдралаа залгуулахын төлөө амсхийх завгүй хөдөлмөрлөж буй юм байна. Одоо энд эсэргүүцлийн хөдөлгөөнийнхөн зөвхөн ганцхан газарт л жагсч байгаа гэнэ. Ялалтын цогцолбор гэх том өргөн чөлөөгөөр туг лоозон барьсан жагсагчид ачааны машинд сууж хаашаа ч юм явж байгаа харагдсан. Энд жагсаал цуглаан их тайван байдалд болдог бололтой. Өчигдөр л гэхэд жагсаал болж байгаа гэх үлдсэн тэр ганцхан гудамжинд жагсагчид суучихсан, бүр дуу бүжгийн тоглолт үзээд нацайж байх жишээний. Энэ ард түмэн угаасаа их тайван, дөлгөөн ааш араншинтай хүмүүс шиг анзаарагдсан. Сөрөг хүчний удирдагчид Засгийн газартайгаа хэлэлдээрийн ширээний ард суухаар тохирсон, мөн цагаан будааны үнийн нэмэгддээ үтэр түргэн авахаар шаардсан тариачдын хүсэлтийг хүлээж авсан гэх мэдээлэл байна. Энэ бүхэн улс орных нь дотоодын амьдралыг түвшитгэж эхлэв бололтой. Хотын гудамжаар жуулчид хаа л бол хаа тааралдана. Дандаа европ зүгийнхэн. Харин Ази тивээс японууд олон харагдана. СаяханЯпон,Тайландын хооронд харилцан визгүй зорчдог болсон юм байна. Тиймээс Тайландыг зорих япон жуулчдын урсгал маш ихээр нэмэгдсэн гэж байна. Дээр дурдсан Сиам болон болон Асок гудамжхүртэл аялал жуулчлалын гол бүс бөгөөд энд дэлхийд алдартай томоохон худалдааны төвүүд байдаг. Одоо эдгээр төвүүд үйл ажиллагаагаа хэвийн явуулж байгаа бөгөөд эсэргүүцдийн хөдөлгөөнийнхөн энд байх үед ч арилжаа наймааны ажил хэвийн үргэлжилж байсан гэж ярьж байна билээ. Харин энд байх МВК гээд худалдааны төв рүү ороход цүнх сав шалгаж, аюулгүй байдлын хяналт тавьж байгаа харагдсан. 4 цаг 52 минутын өмнө undesten 
Хоногийн хугацаанд объектын гал түймрийн 7, аврах ажиллагааны 1 дуудлагаар харъяа дүүргийн Онцгой байдлын хэлтэс, Аврах, гал унтраах ангийн бүрэлдэхүүн шуурхай арга хэмжээ авч ажиллалаа. Объектын гал түймрийн тухайд : Налайх дүүргийн 6 дугаар хороо, Өгөөмөрийн задгайд байшин шатаж байна гэсэн дуудлагыг 10:27 цагт өгснөөр Аврах, гал унтраах 28 дугаар ангийн тасгийг гаргахад 10х12 метрийн хэмжээтэй мансардтай байшин, агуулах шатаж байсныг унтраасан. Чингэлтэй дүүргийн 5 дугаар хороо, Теди төвийн зүүн талд Ньюком проперти ХХК-ний гадаа хог шатаж байна гэсэн дуудлагыг 19:34 цагт өгснөөр Аврах, гал унтраах 10 дугаар ангийн 2 дугаар тасгийг гаргаж унтраасан. Баянгол дүүргийн 7 дугаар хороо, 57 дугаар байрны айлын тагтан дээр гал гараад байна гэсэн дуудлагыг 20:56 цагт өгснөөр Аврах, гал унтраах 10 дугаар ангийн 1 дүгээр тасгийг гаргахад тагтан дээр хог шатсныг аюулгүй болгосон. Сүхбаатар дүүргийн 13 дугаар хороо, Ногоон талбайн 5 дугаар гудамж 15 тоотын гадаа зөөврийн хогын цэгт хог шатаж байна гэсэн дуудлагыг утсаар 23:10 цагт өгснөөр Аврах, гал унтраах 34 дүгээр ангийн тасгийг гаргаж унтраасан. Аврах ажиллагааны талаар: Баянгол дүүргийн 12 дугаар хороо Бичил хороололын 17 дугаар байрны дээрээс хүн унах гээд байна гэсэн дуудлагыг 03:06 цагт өгснөөр Аврах шуурхай салбарын тасгийг очиход иргэн 27 настай, эрэгтэй согтуурсан байдалтай, байшин дээрээс үсрэх гэж байсныг аварч буулган цагдаагийн бүрэлдэхүүнд хүлээлгэн өгсөн. /Нийслэлийн онцгой байдлын газрын хэвлэл мэдээлэл, олон нийттэй харилцах хэлтэс/ 4 цаг 55 минутын өмнө Ч.Гэрэлтуяа  
Бүгд Найрамдах Түрк улсын Кайсери хотод суугаа Монгол Улсын Өргөмжит консул, ноён Хасан Хаскараманы санаачлагаар зохиолч Рыфат Сэртоглугийн бичсэн "Чингис хааны Монгол" ном түрк хэл дээр хэвлэгдэн гарлаа. Уг номыг дунд сургуулийн хүүхдүүдэд зориулж товч, энгийн хэллэгээр бичсэн бөгөөд Чингис хааны бага болон залуу насны амьдрал, тархай бутархай олон аймгийг нэгтгэн Их Монгол Улсыг байгуулан хаан ширээнд суусан түүх, түүний байлдан дагуулалт, цэргийн зохион байгуулалт, хүчин чадлын тухай өгүүлжээ. Мөн өнөөгийн Монгол Улс, нийслэл Улаанбаатар хотын эдийн засаг, нийгэм, соёл, боловсролын хөгжлийн талаар товч мэдээллүүдийг багтаасан байна. Номонд Чингис хаан, түүний цэрэг дайчид, зэр зэвсэг, агт морьд болон Монголын ахуй, соёл, байгалийг харуулсан 50 орчим зураасан зураг оруулсан нь уншигчдын сонирхлыг татахуйц болжээ. Монгол, Түркийн хооронд дипломат харилцаа тогтоосны 45 жилийн ойг тохиолдуулан гаргасан энэ ном Түркийн хүүхэд багачууд, сурагчдад Монголын түүх, соёл, өнөөгийн хөгжил дэвшлийг сурталчлан таниулах зорилготой юм. Уг номыг эхний ээлжинд 2000 ширхэг хэвлүүлэн дунд сургуулиудад үнэгүй тарааж эхлэв. Номыг Өргөмжит консул Хасан Хаскараман ивээн тэтгэж хэвлүүлжээ. 5 цагийн өмнө Д.Жансэнм  
5 цаг 4 минутын өмнө Г.Энхбат  
этгээдэд ял оноожээ Сүүлийн үед залуус хар тамхинд донтох болсон. Тэдний зугаа цэнгэл хэрээс хэтэрч хар тамхи, мансууруулах бодисыг энгийн хэрэглээ мэт хэрэглэж байна. Энэ нь угтаа бол хууль бус үйлдэл боловч өнөө нийгэмд хар тамхины асуудал ил гараад буй бөгөөд мансуурагчид гудамжаар хууль хяналтынханыг үл тоон явж байна. Түүнчлэн мансуурагчдын тоо улам залуужиж байгаа ба өдөр ирэх тусам нэмэгдсээр байгаа юм. Түүнчлэн хил гаалиар мансууруулах бодисыг тээвэрлэж, биедээ нуун оруулах завдах тохиолдол ч гарсан билээ. Түүнчлэн мансууруурал бодис худалдан борлуулах, тээвэрлэх зэргээс болж Хятад, Хонгконг улсын шоронд ял эдэлж буй монголчууд олон бий аж. Тэгвэл эх орондоо ч мөн ийм төрлийн гэмт хэрэг үйлдсэн цөөнгүй хүн ял эдлэх болсон. Тодруулбал: Орхон аймгийн Баян-Өндөр сумын Уртбулаг багийн иргэн "М" гэгч нь 2013 оны наймдугаар сард Орхон аймгийн Баян-Өндөр сумын нутаг дэвсгэрээс мансууруулах, сэтгэцэд нөлөөлөх үйлчилгээ бүхий ургамал тээвэрлэж яваад цагдаа нарт баригдсан. Түүний тээвэрлэж явсан ургамал нь "Сэтгэцэд нөлөөлөх бодисуудын тухай" 1971 оны НҮБ-ын Конвенцийн жагсаалтад орсон "Тетрагидроканнабинолын" төрлийн ургамал аж. Харин Орхон аймгийн Цагдаагийн газрын Мөрдөн байцаах тасгаас мөрдөн байцаалтын ажиллагаа явуулан, аймгийн Прокурорын газраас Монгол улсын Эрүүгийн хуулийн 192-р зүйлийн 192.1 дэх хэсэгт заасан "Мансууруулах болон сэтгэцэд нөлөөлөх эм, бэлдмэл бодисыг хууль бусаар бэлтгэх, олж авч, хадгалах,тээвэрлэх, илгээх, борлуулах" гэмт хэрэгт буруутай гэж дүгнэн яллах дүгнэлт үйлдэж Сум дундын шүүхэд шилжүүлсэн байна. Сум дундын шүүх энэ сарын 03-ны өдөр хянан хэлэлцээд шүүгдэгчийг Монгол улсын Эрүүгийн хуулийн 192-р зүйлийн 192.1 дэх хэсэгт заасан гэмт хэрэгт буруутайд тооцон, 1 жил 6 сарын хугацаагаар хорих ял оногдуулан, хорих ялыг тэнсэж 1 жилийн хугацаагаар хянан харгалзахаар шийдвэрлэжээ. Энэ мэтчилэн хууль бус үйлдэл гарсаар байгаа билээ. Тиймээс залуус мансуурах гэж хуулийг умартан өөрийнхөө амьдралыг алж байгаа гэдгээ ухаарах хэрэгтэй . Мөн мансууруулах үйлчилгээтэй ургамалыг устгалд оруулах нь зүйтэй хэрэг болно. Өнгөрсөн жил мансууруулах үйлчилгээтэй ургамалыг устгалд оруулсан ч бүрэн устаагүй байгаа бололтой. Түүнчлэн энэ мэт үйлдэл гаргасан болон мансуурч буй этгээдүүдэдхатуу арга хэмжээ авах хэрэгтэй. 5 цаг 15 минутын өмнө Ч.Гэрэлтуяа 
Монголын оюутны спортын холбооноос энэ онд жүдо, гандбол, волейбол, шатар, ширээний теннис, тэквондо, сагсан бөмбөг, чөлөөт бөх, футзал, модон бөмбөг гэсэн спортын арван төрлөөр УАШТ-ийг зохион байгуулж байгаа билээ. Тэгвэл волейболын тэмцээн хоёрдугаар сарын 28-наас гуравдугаар сарын 3-нд МУИС-ийн Эдийн Засгийн сургуулийн спортын зааланд боллоо. Тэмцээнд нийслэл болон хөдөө орон нутгийн 13 их, дээд сургуулийн эрэгтэй 13, эмэгтэй 10 баг өрсөлдснөөс эрэгтэйчүүдээс Г.Галбадрах дасгалжуулагчтай М.Мөнхсайхан ахлагчтай МУИС-ийн баг аваргалж, спортын мастер С. Амгаабазар дасгалжуулагчтай Б.Наранбаяр ахлагчтай ХААИС, ОУХМ Р.Тамир дасгалжуулагчтай Э.Энхбаясгалан ахлагчтай МУБИС-ийн баг мөнгө, хүрэл медалийн эзэн боллоо. Эмэгтэйчүүдээс Ч.Ням дасгалжуулагчтай С.Отгонбямба ахлагчтай ШУТИС, ОУХМ Л.Нарантуяа дасгалжуулагчтай Б.Баярмаа ахлагчтай МУБИС, Э.Эрдэнэбилэг дасгалжуулагчтай Ш.Мөнхзүл ахлагчтай МУИС-ийн баг алт, мөнгө, хүрэл медалийн эзэн болжээ. Багийн дүнгээр Г.Галбадрах дасгалжуулагчтай МУИС, Р.Тамир дасгалжуулагчтай МУБИС, М.Бат-Очир дасгалжуулагчтай ШУТИС-ийн баг эхний гурван байрт орсон байна. 5 цаг 27 минутын өмнө Д.Жансэнм  
Манай улсын уул уурхайн салбар сүүлийн жилүүдэд эрчимтэй ажиллаж хөгжиж дэвшээд байгаа билээ. Жил бүр зохион байгууллагддаг "Coal Mongolia-2014" нүүрсний салбарын олон улсын энэ удаагийн чуулга уулзалт өнгөрсөн хоёрдугаар сард болсон ба Төрөөс эрдэс баялгийн салбарт баримтлах бодлогын барим бичиг, Хөрөнгө оруулалтын тухай хууль шинэчлэгдэн батлагдсаны дараа зохион байгуулагдсан байна. Түүнчлэн энэ үеэр нүүрсний салбарын оны шилдгүүдийг шалгаруулдаг уламжлалтай бөгөөд оны шилдэг экспортын компаниар "Эрдэсэн Тавантолгой" ХК шалгарсан. Түүнчлэн тус компани энэ оны эхний хагаст Чалкод төлөх өрөө төлж барагдуулахаар төлөвлөөд буй юм байна. Зээлийн үлдэгдэл 148 сая орчим ам.доллараас, 2014 оны 4 сарын 1-ний дотор 1.5 сая тн нүүрсээр 90 сая долларын өрийг, 4 болон 5 сард 1 сая тонн нүүрсээр 60 орчим сая долларын өрийг тус тус барагдуулж 2014 оны 5 сарын эцэст бүрэн дуусгахаар төлөвлөн ажиллаж байгаа юм байна. Үүнээс гадна "Эрдэнэс Тавантолгой" компани Солонгосын "Korea Gas Corporation" болон Монголын өрөмдлөгийн "Элгэн" компанитай хамтран нүүрсний уурхайн метан хийг ашиглах төсөл хэрэгжүүлэхээр болсон байна. Солонгосын засгийн газар 1983 онд "Korea Gas Corporation" зомпанийг байгуулж байсан бөгөөд дэлхийн хамгийн том байгалийн хий импортлогч компани аж. Өнгөрсөн сарын 24-нд "Эрдэнэс Тавантолгой", "Элгэн", "Korea Gas Corporation" хооронд Хамтран ажиллах санамж бичиг байгуулсан байна. Энэхүү хамтын ажиллагааны үр дүнд эрчим хүчний уламжлалт бус нөөц буюу нүүрсний давхаргын метан хийг судлах, түүнийг ашиглах технологийг нэвтрүүлэх гэнэ. 5 цаг 35 минутын өмнө Ч.Гэрэлтуяа  
Шатахууны үнэ нэмэгдээд буй нь эдийн засагт ихээхэн сөрөг нөлөөг бий болгож байна. Шатахууны үнэ нэмэгдсэнээр бусад бараа бүтээгдэхүүний үнэ дагаж нэмэгдэж байгаа ба хэт өндөр үнэ зохиож үнийн хөөрөгдөл бий болсоор буй билээ. Энэ нь иргэдийн амжиргааны түвшинд ихээхэн нөлөөлж байгаа юм. Түүнчлэн 2014 оны гуравдугаар сарын 04-ний байдлаар улсын хэмжээнд дунджаар ердийн хэрэглээний 35 хоногийн газрын тосны бүтээгдэхүүний нөөцтэй байгаа бөгөөд үүнээс А-80 автобензин 43, Аи-92 автобензин 32, дизелийн түлш 42, ТС-1 22 хоногийн нөөцтэй байна. 5 цаг 49 минутын өмнө Ч.Гэрэлтуяа  
байна Зүүн 3 аймгийн 12 суманд мал амьтны гоц халдварт шүлхий өвчин гарсантай холбогдуулан нийслэлд шүлхий өвчнөөс урьдчилан сэргийлэх зорилгоор Улаанбаатар хот орчмын Хэрлэн, Багахангай, Тэрэлжийн уулзвар, 4 дүгээр зөрлөг, Эмээлт, Яармаг, Баруун туруун, Нисэхийн товчоодод байнгын хяналтын 8 , ариутгал халдваргүйжүүлэлтийн 4 нийт 12 цэгт мэргэжлийн байгууллагууд хяналт шалгалт хийж байна. Мөн 3 сарын 1-нээс эхлэн Багахангай, Багануур, Сонгинохайрхан, Хан-уул, Сүхбаатар, Баянзүрх, Налайх, Чингэлтэй дүүргүүдэд 90 622 толгой малд шүлхий өвчнөөс урьдчилан сэргийлэх вакцин хийжээ. байгааг Мал эмнэлэгийн газраас мэдээллээ. Нийслэлийн Засаг дарга Мал, амьтны гоц халдварт шүлхий өвчнөөс урьдчилан сэргийлэх вакцинжуулалтын ажил зохион байгуулах тухай А/145 дугаар захирамж гаргаж, захирамжаар нийслэлийн нутаг дэвсгэр дэх малд шүлхий өвчнөөс урьдчилан сэргийлэх 1 дүгээр ээлжийн вакциныг 2014 оны 03 дугаар сарын 03-ны өдрөөс 03 дугаар сарын 10-ны хооронд зохион байгуулж бүрэн хамруулах, 03 дугаар сарын 24-ний өдрөөс 04 дүгээр сарын 04-ний өдрийн хооронд 2 дахь ээлжийн давтан вакцинжуулалтыг хийхээр боллоо. Вакцинжуулалтын ажилд мал бүхий иргэд, аж ахуйн нэгж, орон нутгийн төрийн захиргааны байгууллагуудыг татан оролцуулан, ажиллах хүн хүч, тээврийн хэрэгслээр ханган ажиллаж, тогтоосон хугацаанд вакцинжуулалтын ажлыг шуурхай зохион байгуулахыг дүүргийн Засаг дарга нарт үүрэг болгосон байна гэж Нийслэлийн Хэвлэл мэдээлэл, олон нийттэй харилцах хэлтсээс мэдээллээ. 5 цаг 54 минутын өмнө Д.Жансэнм  
өгмөгц ажлаас халах тушаал гаргажээ МИАТ-ийн Бодлого төлөвлөлтийн газрын дарга С.Билэгсайхан ажлаасаа халагдсан гэсэн мэдээлэл цацагдсантай холбогдуулан өөрөөс нь тодруулга авлаа. Та ажлаасаа халагдсан юм уу. Тийм бол шалтгаан нь юу вэ. Халах тушаалыг МИАТ-ийн захирал Г.Жаргалсайхан гаргасан уу? Ажлаас халлаа гэсэн захирлын тушаал хүлээж аваад байна. Манайх чинь ТУЗ-тэй байгууллага, тийм болохоор захирал ганцаараа ийм шийдвэр гаргахгүй л дээ. Яагаад ийм байдалд хүрэв. Та ажлаа муу хийсэн юм уу? МИАТ-ийн ажил сайн Өнгөрсөн онд ашигтай ажилласан нь сүүлийн хэдэн жил байгаагүй сайн үзүүлэлт. 2013 онд хоёр тэрбум 900 сая төгрөгийн ашигтай ажилласан. Энэ яах вэ буруу зөрүү, ор үндэслэлгүй мэдээлэл, гүтгэлэг удаа дараа цацагдсанаас үүдэлтэй ташаа ойлголт газар авсантай холбоотой болов уу. Намайг 50 мянган ам.долларын хахууль авсан гэж гүтгэсэн. Энэ бүхэнд албан ёсоор хариу өгөлгүй, худлаа юмыг тоож яах юм гээд яваад байсан л даа. Буруу үйлдэл хийгээгүй, нэг ч төгрөгийн авлига хаанаас ч, хэнээс ч аваагүй байж ийм айхавтар гүтгүүлээд байж болохгүй санагдаад намайг шалгаж өгөөч ээ гэсэн өргөдлийг АТГ- т өгсөн юм. Түүний дараахан л шууд ийм тушаал гаргалаа. Тэгэхээр хүсэлтийн тань дагуу таныг АТГ шалгаж эхэлсэн гэсэн үг үү? Мэдүүлэг авсан, би өгсөн. Тэгэхээр шалгаж эхэллээ гэж ойлгох байх л даа. Нөхцөл байдал ийм болоод ирэхээр ямар нэг том асуудал, хуйвалдаан илрэх магадлалтай гэж үзээд таныг "МИАТ-ийн сонирхолтой" нөхдүүд холдуулах гэсэн юм болов байгаа. Одоогоор үүнд ямар нэг хариу өгөх боломж алга. Юутай ч би улсын хөрөнгө идээгүй, завшаагүй, авлига аваагүй гэдгээ нотолж нэрээ цэвэрлэх хэрэгтэй биз дээ. Хэлмэгдэхгүйн тулд уу? Одоогоор ийм том нэр томъёо хэрэглээд яах вэ. Шалгаг, нотлог. Та МИАТ-ийн нэрийн өмнөөс БНСУ-ын талтай таван сая долларын гэрээнд гарын үсэг зурсан гэсэн. Энэ үйл явдалтай холбоотой юу? Холбоотой гэж үзвэл харин ч гарын үсэг зурсан хүнээ ажлаас халмааргүй. АТГ-т өөрийгөө шалгуулах өргөдөл өгөнгүүт ийм шийдвэр гаргасан нь л сонин санагдаад байгаа юм. Би юу болоод байгаа талаар удахгүй дэлгэрэнгүй тайлбар хийнэ л дээ. Р.Жаргал 5 цаг 57 минутын өмнө undesten  
тушаалаас нь чөлөөлчихсөн юм билээ МИАТ компанийнхан БНСУ-ын "Сэй Юу" компанийг таван жилийн хугацаатай ерөнхий борлуулагчаар сонгосон, мөн тэдний хооронд байгуулсан гэрээний нууцыг задруулсан гэх үндэслэлээр тус компанийн Бодлого төлөвлөлтийн газрын дарга С.Билэгсайхан, Бизнес хөгжлийн хэлтсийн дарга Ц.Бат нарыг өнгөрсөн баасан гаригт үүрэгт ажлаас нь чөлөөлөөд байгаа. Ингэхдээ МИАТ компанийнхан Төрийн өмчийн хороонд мэдэгдээгүй бөгөөд Төлөөлөн удирдах зөвлөлөө ч хуралдуулалгүйгээр энэхүү гэрээг байгуулсан гэх зэргээр мэдээлэл хөвөрч байгаа юм. Тэр ч буу хэл зарим нь МИАТ бол төрийн өмчит томоохон компани. Энэ ч утгаараа эл асуудлыг Төрийн өмчийн хорооныхон мэдэх учиртай гэцгээж байгаа. Бид энэ асуудлыг тодруулахаар Төрийн өмчийн хорооны дарга Д.Цотбаатартай холбогдсон юм. Өнгөрсөн баасан гаригаас эхлэн МИАТ компани дээр багагүй асуудал үүссэн бололтой. Танд энэ тухай мэдээлсэн үү? Тийм байна. Газар, хэлтсийнхээ хоёр ч даргыг шууд сольсон гээд асуудал үүссэн шиг байна. Дээрх албан тушаалтнуудыг албан тушаалаас нь чөлөөлөхийн тулд урьдчилан заавал танайд мэдэгдэх ёстой юу? МИАТ компанийнхан газар, хэлстийн дарга нарыг солихдоо заавал манайд мэдэгдээд байх шаардлага байхгүй л дээ. Энэ тохиолдолд тухайн компанийн Төлөөлөн удирдах зөвлөл хуралдаад асуудлыг шийдэж болдог. Харин ерөнхий захирлыг томилох эсэх асуудлыг манайд заавал ч үгүй мэдэгдэж хэлэлцэж шийдвэрлэдэг юм. С.Билэгсайхан, Ц.Бат нарын асуудлыг Төлөөлөн удирдах зөвлөлөөрөө шийдсэн юм болов уу? Миний ойлгосноор үгүй юм билээ. Өөрөөр хэлбэл, Төлөөлөн удирдах зөвлөл нь хуралдалгүйгээр дарга нь бие даан асуудлыг шийдсэн байсан. Дарга гэж МИАТ-ийн гүйцэтгэх захирал Г.Жаргалсайхан уу? Тийм. Одоо тэр хүмүүсийн асуудлыг яаж шийдэх вэ? Мэдээж тэр хүмүүс шалгадаг газарт нь хандаад хянуулаад асуудлаа шийдвэрлүүлж болно л доо. Энэ нь нээлттэй. МИАТ компанид үүсээд байгаа асуудлын талаар ТОХ-ны дарга ийм тайлбар өгч байна. Харин энэ талаар МИАТ-ийн Хэвлэл мэдээллийн албанаас "Манай компанийн Бизнес хөгжлийн хэлтсийн дарга Ц.Бат, Бодлого төлөвлөлтийн газрын дарга С.Билэгсайхан нар өөрсдийн twitter хуудсаар үзэл бодлоо илэрхийлэхдээ компанитай байгуулсан хөдөлмөрийн гэрээ, дотоод журмыг зөрчин компанийн нэр хүндийг гутаах, удирдлагын зөвшөөрөлгүйгээр хэвлэл мэдээллийн хэрэгслээр компанийн нууцтай холбоотой мэдээллийг нийтлүүлсэн. Иймээс халах сахилгын арга хэмжээ авсан. МИАТ компани БНСУ-ын "Сэй Юу" компанитай хамтран ажиллах гэрээ байгуулсан. Гэхдээ энэ нь албан ёсны гэрээ биш. Мөн энэхүү гэрээтэй холбоотойгоор *Korean air" компаниас манай удирдлагуудад сануулга өгсөн гэх мэдээлэл ташаа" хэмээн мэдээлж байгаа юм. Л.Оюу 6 цаг 1 минутын өмнө undesten 
ам.долларт хүрчээ Манай улсын эдийн засгийн нөхцөл байдал тийм таатай бус байгаа билээ. Монгол Улсын гадагш хийсэн хөрөнгөоруулалтын үлдэгдэл буурч байхад гадаадаас Монголд оруулсан хөрөнгө оруулалтын үлдэгдэл нэмэгдсэн нь хөрөнгөоруулалтын богино позиц нэмэгдэхэд нөлөөлсөн байна. ам.долларт хүрээд буй аж. Төлбөрийн тэнцэл 2013 оны дөрөвдүгээр улиралд (10-12 сарууд) урсгал данс 560.2 сая ам.долларын алдагдалтай, хөрөнгө ба санхүүгийн данс 256.1 сая долларын ашигтай, алдаа ба орхигдуулга 144.1 сая ам.доллар гарснаар, төлбөрийн нийт тэнцэл – 448.3 сая ам.доллар болж, гадаад валютын албан нөөц уг дүнгээр өөрчлөгдлөө. Өмнөх оны дөрөвдүгээр улиралтай харьцуулахад урсгал дансны алдагдал 160.4 сая ам.доллараар буурч, хөрөнгө ба санхүүгийн дансны ашиг 1,764.1 сая ам.доллараар буурсан байна. Хөрөнгө, санхүүгийн дансыг бүтцээр нь авч үзвэл ШХО 71 хувиар буюу 445.0 сая ам.доллараар, багцын ХО 109 хувиар буюу 1,585.9 сая ам.доллараар, бусад ХО 255.4 сая ам.доллараар тус тус буурсан байна. Гадаадын хөрөнгө оруулалтын позиц Монгол Улсын гадаадад байршуулсан санхүүгийн хөрөнгө (актив) 4,032.9 сая ам.доллар, гадаадад төлөх санхүүгийн өглөг (пассив) 23,394.6 сая ам.долларт тус тус хүрснээр гадаад хөрөнгөоруулалтын позиц улирлын эцэст 19,361.8 сая ам.долларын сөрөг үлдэгдэл буюу богино байна. Энэ нь Монгол Улс цэвэр дүнгээр гадаадад төлөх санхүүгийн өглөгтэй болохыг харуулж байгаа бөгөөд богино позиц нь өнгөрсөн оны мөн үеэс 36 хувь буюу 5.1 тэрбум ам.доллараар нэмэгдсэн. Үүнд: ШХО-ийн зээл 2.1 тэрбум ам.доллараар, бусад хөрөнгөоруулалтын эх үүсвэр 1.0 тэрбум ам.доллараар өсч, ГВУН 1.9 тэрбум ам.доллараар буурсан нь нөлөөлжээ. Гадаад өрийн статистик Монгол Улсын нийт гадаад өрийн үлдэгдэл 2013 оны дөрөвдүгээр улирлын гүйцэтгэлээр 18,920.6 сая ам.долларт хүрч, өмнөх оны мөн үеэс 23 хувиар буюу 3,536.1 сая ам.доллараар нэмэгдсэн байна. Үүнд: Засгийн газар болон Төв банкны гадаад өр 14 хувиар буюу 643.7 тэрбум ам.доллараар өсч 5,321.6 сая ам.долларт, хувийн хэвшлийн салбарын гадаад өр 27 хувиар буюу 2,892.4 сая ам.доллараар нэмэгдэн 13,599 сая ам.долларт хүрээд байна. 6 цаг 15 минутын өмнө Ч.Гэрэлтуяа  
Улаанбаатар хотын техникийн захуудыг нэгтгэн СХД-ийн 32 дугаар хороо хуучнаар 22-ын товчооноос 1,7 зайд 130 га газарт Авто худалдааны нэгдсэн цогцолбор барихаар хэсэгчилсэн ерөнхий төлөвлөгөөг НИТХ-ын Тэргүүлэгчдийн 2014 оны 19 дүгээр тогтоолоор баталсан юм. Мөн НИТХ-ын Тэргүүлэгчдийн 2014 оны 18 дугаар тогтоолоор "Авто худалдааны цогцолбор" орон нутгийн өмчит, аж ахуйн тооцоот үйлдвэрийн газар байгуулж, дүрмийг баталсан. Батлагдсан дүрмээр тус газрыг өөрийгөө санхүүжүүлэх зарчмаар ажиллаж бие даан иргэний гүйлгээнд ордог аж ахуйн тооцоот үйлдвэрийн газар мөн гэж тодорхойлсон байна. Үйлдвэрийн газрын үндсэн зорилт нь Сонгинохайрхан дүүргийн 32 дугаар хороонд баригдах авто худалдааны төвийн бүтээн байгуулалтын ажил болон цаашдын үйл ажиллагааг удирдан зохион байгуулахад оршино гэж заасан байна. Үйлдвэрийн газрын үйл ажиллагааны үндсэн чиглэл нь, огцолборын бүтээн байгуулалт, авто зам, инженерын шугам сүлжээ зэрэг дэд бүтцийг бий болгох, нийтийн эзэмшлийн зам талбай, ногоон байгууламж тохижилтын ажлуудад батлагдсан зураг төсөл, техникийн нөхцөл, барилга угсралтын ажлын норм, нормативын дагуу хяналт тавих, газар эзэмших эрхийн дуудлага худалдаа, түрээс, газар эзэмшлийн эрх олгох зэрэг ажлыг хамтран зохион байгуулж санхүүгийн эх үүсвэрийг бий болгох, ашиглалт, засвар үйлчилгээ, харуул хамгаалалттыг хариуцах бөгөөд тус цогцолборт зохион байгуулах дотоодын болон олон улсын үзэсгэлэн, яармаг худалдаа зэрэг арга хэмжээнүүдийг мэргэжлийн түвшинд зохион байгуулах юм. Тус үйлдвэрийн газар нь автомашины болон сэлбэг, хэрэгслийн худалдаа, Автотээврийн хэрэгслийн улсын бүртгэл, автотээврийн хэрэгслэлийн техникийн хяналтын үзлэгийн төв /оношлогоо/, тээврийн хэрэгслийн улсын дугаар үйлдвэрлэл, автомашины засвар, үйлчилгээ, автотээврийн хэрэгслийн мэргэшсэн жолооч мэргэжилтэн бэлтгэх сургалт, дамжаа, тээврийн хэрэгслийн жолоодлогын аюулгүй байдлын төв, банк санхүүгийн болон татвар, даатгалын байгууллагын үйл ажиллагаа гэх мэт байгууллагын үйл ажиллагааг дэмжин хамтарч ажиллах дүрэмтэй. Авто худалдааны цогцолбор барих зарим арга хэмжээний тухай НИТХ-ын ээлжит 15 дугаар хуралдаанаар хэлэлцэн дэмжсэн бөгөөд үйл ажиллагааг илүү нарийвчлах журам гаргахаар шийдвэрлэсэн. Энэхүү журмыг эцэслэн НИТХ-ын Тэргүүлэгчдийн энэ сард болох хуралдаанаар хэлэлцэх юм гэж Нийслэлийн Хэвлэл мэдээлэл, олон нийттэй харилцах хэлтсээс мэдээллээ. 6 цаг 24 минутын өмнө Б.Баттулга 
Казах түмний уламжлалт Наурызын баярыг угтан жил бүр уламжлал болон зохион байгуулдаг "Бүргэдийн баяр" өнөөдөр Жаргалантын аманд орших "Чингисийн хүрээ" жуулчны баазад болно. Энэхүү арга хэмжээг ССАЖЯ болон Баян-Өлгий аймгийн нутгийн зөвлөл, Монголын аялал жуулчлалын холбоо, Монголын зэрлэг амьтан судлах хамгаалах төвөөс хамтран зохион байгуулдаг уламжлалтай. Түүнчлэн Казахын ард түмний дунд эртнээс уламжилж ирсэн бүргэдээр ан хийх арга ухааныг өвлүүлэн сурталчлан, хөгжүүлж дэлгэрүүлэх, аялал жуулчлалын шинэ брэндийг бий болгон хөгжүүлэх зорилготой аж. "Бүргэдийн баяр-2014" наадамд 500 гаруй хүн оролцохоор бүртгүүлжээ. Тэдний дийлэнх нь Баян-Өлгий аймгийн уугуул иргэд гэнэ. Оролцогчдын хамгийн залуу нь 17 настай бол хамгийн ахмад нь 82 настай хүн байгаа юм. Баян-Өлгий аймагт өдгөө 400 орчим бүргэдчин байдаг гэнэ. 6 цаг 24 минутын өмнө Д.Жансэнм  
МХЕГ-аас 2014 онд Эрсдэлийн удирдлагын тогтолцоог бүрдүүлэх, эрсдэлийн удирдлагын стратегийг боловсруулан хэрэгжүүлэхээр дэвшүүлсэн зорилтын хүрээнд Эрсдэлийн удирдлагын багаас ОУСК-тай хамтран олон улсын зөвлөх Дональд Макрей, Флорентин Бланк нараар удирдуулсан "Эрсдэлийн удирдлагын стратеги" сургалтыг зохион байгуулж байна. Тус сургалтаар олон улсын Эрсдэлийн удирдлагын ISO31000 стандарт болон түүнд суурилсан бусад эрсдэлийн удирдлагын загваруудыг судлан, улмаар МХЕГ-ын эрсдэлийн удирдлагын стратегийг боловсруулах, эрсдэлээс урьдчилан сэргийлэхийн тулд бизнесийн хууль сахин биелүүлэлтийн удирдлагын стратегийг боловсруулах, МХЕГ-ын эрсдэлийн удирдлагыг хэрэгжүүлсэн 4 жилийн үр дүнд дүн шинжилгээ хийж цаашид авч хэрэгжүүлэх зөвлөмжийг боловсруулах ажлыг хийлээ. Тус сургалтыг МХЕГ, НМХГ-ын удирдах ажилтан, улсын байцаагч, 21 аймаг 6 боомтын удирдах ажилтан, улсын байцаагчдын дунд 6 үе шаттай зохион байгуулснаар эрсдэлийн удирдлагыг хэрэгжүүлэх мэдлэг, чадварыг хүн бүрт төлөвшүүлж, нэг ойлголттой болгох зорилтоо хангаж байна. Сургалтын үр дүнд МХЕГ-ын Эрсдэлийн удирдлагын стратеги болон Бизнесийн хууль сахин биелүүлэлтийн удирдлагын стратегийн баримт бичгүүдийн төслийг боловсруулан хэлэлцүүлэх юм байна. /МХЕГ-ын хэвлэл мэдээлэл, олон нийттэй хаоицах хэлтэс/ 6 цаг 42 минутын өмнө Ч.Гэрэлтуяа  
Үндэсний супер лигийн 2013-2014 оны улирлын аваргын төлөө УБ Альянс Тэх Харцага болон СБЛ Хасын Хүлэгүүд багууд шалгаран үлдээд байгаа билээ. Тус хоёр багийн хувьд лигийн хамгийн арвин баялагтай багууд ба энэ ч утгаараа үнэнч хөгжөөн дэмжигчтэй багууд юм. Харцага баг лигийн дөрвөн удаагийн аварга бол Хүлэгүүд баг гурван удаагийн аварга баг. Харцага тав дахь цомоо өргөх үү, Хүлэгүүд дөрөв дэх цомоо өргөх үү гэсэн сонирхолтой цуврал бидний өмнө байна. Аваргын цуврал өнөөдөр 19.00 цагаас Спортын төв ордонд эхэлнэ. 6 цаг 47 минутын өмнө Д.Жансэнм  
19 минутын өмнө Майданы талбайд гарсан хямралын дараа улс төрийн нөхцөл байдал өөрт нь сайнаар эргэсэн улс төрчдийн нэг бол Украйн улсын парламентийн дарга, гадаад хэргийн яамны сайд асан Петр Порошенко юм. Тэбрээр алдарт "Рошен" компанийн үүсгэн байгуулагч бөгөөд өмнө нь Шоколадны хаан гэгдэж байжээ. Петр Порошенког ирэх тавдугаар сард болох ерөнхийлөгчийн сонгуульд өрсөлдөж магадгүй гэж улс төрийн шинжээчид таамаглаж байна. Энэ сард тэрбээр Крымын шинэ засгийн газар болон Оросын эрх баригчдын хооронд хийгдэх хэлэлцээрийг хариуцан ажиллаж байгаа юм байна. Порошенко "Манай засгийн газар Оросын засгийн газартай холбоо тогтоохын тулд шургуу ажиллаж байна. Өнөөдөр манай батлан хамгаалах яамны сайд Оросын батлан хамгаалах яамны сайд нарын хооронд хийгдэж байгаа гэрээний эхний гарын үсгүүд зурагдсан. Харамсалтай нь, энэ бол энх тайвны хэлцэл биш. Одоогийн байдлаар, Оросын талаас ямар ч итгэл найдвар харагдахгүй байна. Гэхдээ бид энхийн гэрээ байгуулахын төлөө бүх боломжийг ашиглах болно" хэмээн хэлжээ. А.Өлзий  
2 минутын өмнө Нийслэлийн ИТХ-ын дарга Д.Баттулга сар бүр дүүргийн ИТХ-ын дарга нартай уулздаг. Энэхүү уулзалт маргааш Баянзүрх дүүргийн Тамгын газарт болох юм. Энэ удаагийн уулзалтаар бичил бизнесийн хөтөлбөрийг дүүргүүд хэрхэн хэрэгжүүлэх талаар харилцан санал солилцохоор болжээ. А.Өлзий  
31 минутын өмнө Монгол Улсын Ерөнхийлөгч Ц.Элбэгдорж Засгийн газарт чиглэл өгөх тухай зарлиг гаргалаа. Монгол Улсын Ерөнхийлөгч Ц.Элбэгдорж, Ерөнхий сайд Н.Алтанхуяг нарын гарын үсэг зурсан уг зарлигт өвлийн спортыг дэмжих чиглэлийг тусгажээ. Засгийн газарт чиглэл өгөх тухай зарлигт Монгол Улсад өвлийн спортыг хөгжүүлэх, өвлийн спортоор хичээллэхэд таатай орчин, нөхцөлийг бий болгох, өвлийн спортын төрлүүдийг сурталчлан таниулахад чиглэсэн арга хэмжээнүүдийг авч хэрэгжүүлэхийг Засгийн газарт чиглэл болгосон байна. Энэ нь хүүхэд, залуучуудыг нийтийн биеийн тамираар хичээллүүлэх, эрүүл чийрэг бие бялдар, өв тэгш хүмүүжлийг төлөвшүүлэх, олимп, тив, дэлхийн спортын уралдаан, тэмцээнд амжилттай оролцох баг, тамирчдыг бэлтгэх үндсийг бий болгох зорилготой юм. Зарлигт: 1/ өвлийн спортыг хөгжүүлэх орчин үеийн шаардлага, стандартыг хангасан, задгай болон битүү барилга байгууламжийн цогцолборыг нийслэл Улаанбаатар хот болон боломжтой бусад суурин газарт бариулах, зохих хөрөнгө оруулалтыг төр, хувийн хэвшлийн түншлэл, хамтын ажиллагаанд тулгуурлан шийдвэрлэх; 2/ ерөнхий, мэргэжлийн болон дээд боловсролын байгууллагын хичээлийн сургалтын хөтөлбөрт өвлийн спортын төрлүүдээс тусган, өвлийн улиралд дадал болгон хэвшүүлэх, сурагч оюутны өвлийн спортоор хичээллэх таатай орчин нөхцлөөр хангах, энэ чиглэлээр биеийн тамирын багш нарыг мэргэшүүлэх; 3/ үндэсний шигшээ багийн өвлийн спортын олимп, тив, дэлхийн уралдаан, тэмцээнд оролцох төрлийг нэмэгдүүлэх чиглэлээр шат дараатай арга хэмжээ авч хэрэгжүүлэх; 4/ өвлийн спортын барилга байгууламжийн цогцолборт түшиглэн уралдаан, тэмцээн зохион байгуулах, Монгол Улсын тамирчид гадаад улсын баг, тамирчидтай бэлтгэл хийх, хамтран ажиллахыг хөхиүлэн дэмжих талаар тусгажээ. Зарлигийг хэрэгжүүлэх арга хэмжээний төлөвлөгөөг баталж, хэрэгжилтийн талаар Монгол Улсын Ерөнхийлөгчид болон олон нийтэд жил бүр мэдээлж байхыг Монгол Улсын Засгийн газар /Н.Алтанхуяг/-т үүрэг болгов. Мөн өвлийн спортын тамирчдыг ивээн тэтгэх, урамшуулах, өвлийн спортын барилга байгууламж барих, шинэ технологийг нэвтрүүлэх зэргээр эх орондоо өвлийн спортыг хөгжүүлэхэд хувь нэмэр оруулахыг төрийн бус байгууллага, тамирчид, багш дасгалжуулагчид, бизнесийн байгууллагад уриалсан байна. Зарлигийг www.President.mn сайтын "Зарлиг" хэсэгт бүрэн эхээр нь нийтлэв. 
42 минутын өмнө Харьков хотод өчигдөр Украйны хямралд авч байгаа Оросын эрх баригчдын цэргийн арга хэмжээг эсэргүүцсэн жагсаал болсон байна. Жагсагчид үндэсний яруу найрагч Тараса Шевченкогийн хөшөөн дээр цуглажээ. Тэд гартаа "Харьков бол Украйны газар нутаг", "Бидний газар нутгаас гараа тат" гэсэн үгс бичсэн самбар барьж, ОХУ-ын Ерөнхийлөгч Владимр Путинээс дайн өдөөхгүй байхыг шаарджээ. Нэг сарын өмнө Украйны сөрөг хүчний удирдагчид Оросын талыг баримтлагч Ерөнхийлөгч Виктор Януковичийг төрийн эрхээс унагасны дараа Киев хотод шинэ засгийн газар байгуулсан юм. Тэд ирэх тавдугаар сарын сүүлээр Украйны ерөнхийлөгчийн сонгуулийг явуулахаар товложээ. А.Өлзий  
55 минутын өмнө Зүүн бүсийн аймгуудад тархаад байгаа шүлхий өвчнийг устгахад манай вакцин хүрэлцээгүйн улмаас Хятад, ОХУ-аас тусламж хүссэн. Гэтэл Хятадаас 1,6 сая тун вакциныг галт тэргээр оруулж ирсэн ч зориулалтын бус, сэнсгүй, агаарын хэм хэмжигчгүй чингэлгээр оруулж ирсэн вакцин хөлдөж, зайрмагтсан гэх мэдээлэл гарсан билээ. Харин энэхүү асуудлаар Мал эмнэлэг, үржлийн газраас өнөөдөр мэдээлэл хийлээ. БНХАУ-аас орж ирсэн шүлхийн вакцин энэ сарын 1-ний өдрийн шөнийн 01:00 цагт төмөр замын Абтема дахь гаалийн хяналтын талбайд буусан бөгөөд тусгай зориулалтын чиглэлээр тээвэрлэгдэж иржээ. Уг вакциныг нийлүүлсэн "SBS" компани бараа хүлээлгэн өгөх гаалийн бүрдүүлэлтийн зарим бичиг баримт дутуу гарсны улмаас ажлын хэсгийн шийдвэрээр бичиг баримтыг бүрэн болтол түр хойшлуулсан байна. Улмаар зориулалтын чингэлэгт термометр байрлуулж гаалийн баталгаат агуулахын талбайд гаалийн улсын байцаагч, гаалийн талбайн харуулын лацаар давхар лацдаж протокол үйлджээ. Ингээд энэ сарын 2-ны өдрийн 10:00 цагт хүлээн авах ажлын хэсэг бүрэн бүрэлдэхүүнтэй вакцин тээвэрлэх зориулалтын чингэлгийг нээж үзэхэд +3,6 градусыг зааж байсан нь хадгалалтын горим зөрчигдөөгүйг нотолж байна гэв. Вакцины бүрэн бүтэн байдлыг шалгаж, хүлээн аваад хуваарийн дагуу вакцин ачих зориулалтын машинаар МЭҮГ-ын мэргэжилтнүүдийн хяналтанд орон нутагт хүргүүлэх ажлыг зохион байгуулсан аж. Температур мэдрэмтгий тусгай бүтээгдэхүүн тээвэрлэх зориулалтын чингэлэг нь температурын нөлөөнд ордоггүй тусгаарлагч давхар ханатай, дотор температураа 72-100 цаг барьдаг, гаднаа хянах самбартай аж. Вакцин хүлээж авахад ямар нэгэн тээвэрлэлтийн горим зөрчигдсөн, вакцин хөлдсөн гэх асуудал гараагүй гэдгийн албан ёсоор, хариуцлагатай мэдэгдлээ. А.Өлзий  
1 цаг 4 минутын өмнө Жил ирэх тутам нэмэгдэж байгаа тээврийн хэрэгслийн механик өсөлтөөс хамаарч Улаанбаатар хотын замын хөдөлгөөн түгжрэлтэй байгааг холбогдох байгууллагаас тайлбарладаг. Нийслэлийн Статистикийн газрын мэдээгээр өнгөрсөн онд техникийн хяналтын үзлэгт хамрагдсан 257,498 тээврийн хэрэгсэл бүртгэгдсэн байна. Замын хөдөлгөөний удирдлагын төвөөс авсан мэдээгээр өдөрт дунджаар 170 мянга гаруй тээврийн хэрэгсэл замын хөдөлгөөнд оролцдог бол хоногт дунджаар 9000 гаруй тээврийн хэрэгсэл хөдөө орон нутгаас хот руу орж ирдэг байна. Тиймээс "Авто замын ачааллыг зохицуулах арга хэмжээг зохион байгуулах, нэгдсэн удирдлагаар хангах ажлын хэсэг"-ээс бүтээн байгуулалтын ажил эхлэж байгаатай холбогдуулан замын хөдөлгөөний ачааллыг бууруулахын тулд, одоо мөрдөж байгаа зохицуулалтаас гадна цаашид шинээр ямар зохицуулалт хийх талаар 3 дугаар сарын 3-наас эхлэн олон нийтээс цуврал санал асуулга явуулж байна. Эхний санал асуулга 3 дугаар сарын 10 хүртэл үргэлжилнэ. Нийслэлийн иргэн та санал асуулгад оролцохыг хүсвэл НЗДТГ-ын албан ёсны цахим хуудас www.ulaanbaatar.mn-ээр орж тус хуудсын доод хэсэгт байрлах асуулгаас сонгон хариулт өгөөрэй гэж Нийслэлийн Хэвлэл мэдээлэл олон нийттэй харилцах хэлстээс мэдээллээ.  
1 цаг 41 минутын өмнө Зүүн 3 аймгийн 12 суманд мал амьтны гоц халдварт шүлхий өвчин гарсантай холбогдуулан нийслэлд шүлхий өвчнөөс урьдчилан сэргийлэх зорилгоор Улаанбаатар хот орчмын Хэрлэн, Багахангай, Тэрэлжийн уулзвар, 4 дүгээр зөрлөг, Эмээлт, Яармаг, Баруун туруун, Нисэхийн товчоодод байнгын хяналтын 8 , ариутгал халдваргүйжүүлэлтийн 4 нийт 12 цэгт мэргэжлийн байгууллагууд хяналт шалгалт хийж байна. Мөн 3 сарын 1-нээс эхлэн Багахангай, Багануур, Сонгинохайрхан, Хан-уул, Сүхбаатар, Баянзүрх, Налайх, Чингэлтэй дүүргүүдэд 90 622 толгой малд шүлхий өвчнөөс урьдчилан сэргийлэх вакцин хийжээ. Нийслэлийн хэмжээнд вакцинжуулалтын явц 30.4 хувьтай байгааг Мал эмнэлэгийн газраас мэдээллээ. Нийслэлийн Засаг дарга Мал, амьтны гоц халдварт шүлхий өвчнөөс урьдчилан сэргийлэх вакцинжуулалтын ажил зохион байгуулах тухай А/145 дугаар захирамж гаргаж, захирамжийн дагуу нийслэлийн нутаг дэвсгэр дэх малд шүлхий өвчнөөс урьдчилан сэргийлэх 1 дүгээр ээлжийн вакциныг 2014 оны 03 дугаар сарын 03-ны өдрөөс 03 дугаар сарын 10-ны хооронд зохион байгуулж бүрэн хамруулах, 03 дугаар сарын 24-ний өдрөөс 04 дүгээр сарын 04-ний өдрийн хооронд 2 дахь ээлжийн давтан вакцинжуулалтыг хийхээр боллоо. Мөн тус захирамжаар вакцинжуулалтын ажилд мал бүхий иргэд, аж ахуйн нэгж, орон нутгийн төрийн захиргааны байгууллагуудыг татан оролцуулан, ажиллах хүн хүч, тээврийн хэрэгслээр ханган ажиллаж, тогтоосон хугацаанд вакцинжуулалтын ажлыг шуурхай зохион байгуулахыг дүүргийн Засаг дарга нарт үүрэг болгосон байна гэж Нийслэлийн Хэвлэл мэдээлэл, олон нийттэй харилцах хэлтсээс мэдээллээ.  
1 цаг 55 минутын өмнө Улаанбаатар хотын техникийн захуудыг нэгтгэн СХД-ийн 32 дугаар хороо хуучнаар 22-ын товчооноос 1,7 зайд 130 га газарт Авто худалдааны нэгдсэн цогцолбор барихаар хэсэгчилсэн ерөнхий төлөвлөгөөг НИТХ-ын Тэргүүлэгчдийн 2014 оны 19 дүгээр тогтоолоор баталсан юм. Мөн НИТХ-ын Тэргүүлэгчдийн 2014 оны 18 дугаар тогтоолоор "Авто худалдааны цогцолбор" орон нутгийн өмчит, аж ахуйн тооцоот үйлдвэрийн газар байгуулж, дүрмийг баталсан. Батлагдсан дүрмээр тус газрыг өөрийгөө санхүүжүүлэх зарчмаар ажиллаж бие даан иргэний гүйлгээнд ордог аж ахуйн тооцоот үйлдвэрийн газар мөн гэж тодорхойлсон байна. Үйлдвэрийн газрын үндсэн зорилт нь Сонгинохайрхан дүүргийн 32 дугаар хороонд баригдах авто худалдааны төвийн бүтээн байгуулалтын ажил болон цаашдын үйл ажиллагааг удирдан зохион байгуулахад оршино гэж заасан байна. Үйлдвэрийн газрын үйл ажиллагааны үндсэн чиглэл нь, огцолборын бүтээн байгуулалт, авто зам, инженерын шугам сүлжээ зэрэг дэд бүтцийг бий болгох, нийтийн эзэмшлийн зам талбай, ногоон байгууламж тохижилтын ажлуудад батлагдсан зураг төсөл, техникийн нөхцөл, барилга угсралтын ажлын норм, нормативын дагуу хяналт тавих, газар эзэмших эрхийн дуудлага худалдаа, түрээс, газар эзэмшлийн эрх олгох зэрэг ажлыг хамтран зохион байгуулж санхүүгийн эх үүсвэрийг бий болгох, ашиглалт, засвар үйлчилгээ, харуул хамгаалалттыг хариуцах бөгөөд тус цогцолборт зохион байгуулах дотоодын болон олон улсын үзэсгэлэн, яармаг худалдаа зэрэг арга хэмжээнүүдийг мэргэжлийн түвшинд зохион байгуулах юм. Тус үйлдвэрийн газар нь автомашины болон сэлбэг, хэрэгслийн худалдаа, Автотээврийн хэрэгслийн улсын бүртгэл, автотээврийн хэрэгслэлийн техникийн хяналтын үзлэгийн төв /оношлогоо/, тээврийн хэрэгслийн улсын дугаар үйлдвэрлэл, автомашины засвар, үйлчилгээ, автотээврийн хэрэгслийн мэргэшсэн жолооч мэргэжилтэн бэлтгэх сургалт, дамжаа, тээврийн хэрэгслийн жолоодлогын аюулгүй байдлын төв, банк санхүүгийн болон татвар, даатгалын байгууллагын үйл ажиллагаа гэх мэт байгууллагын үйл ажиллагааг дэмжин хамтарч ажиллах дүрэмтэй. Авто худалдааны цогцолбор барих зарим арга хэмжээний тухай НИТХ-ын ээлжит 15 дугаар хуралдаанаар хэлэлцэн дэмжсэн бөгөөд үйл ажиллагааг илүү нарийвчлах журам гаргахаар шийдвэрлэсэн. Энэхүү журмыг эцэслэн НИТХ-ын Тэргүүлэгчдийн энэ сард болох хуралдаанаар хэлэлцэх юм гэж Нийслэлийн Хэвлэл мэдээлэл, олон нийттэй харилцах хэлтсээс мэдээллээ. 
Өнөөдөр 14 цаг 22 минут Монголын агаарын тээврийн "Хүннү эйр" компани Францын нийслэл Парис хот руу шууд нислэгтэй боллоо. Энэ талаар өнөөдөр тус компанийн гүйцэтгэх захирал Б.Баяр, Коммер хариуцсан дэд захирал Б.Маргад болон БНФУ-аас Монгол Улсад суугаа Элчин сайд Ив Дэлунэ нар мэдээлэл хийв. Монголын иргэний агаарын тээврийн түүхэнд Парис руу хийж буй анхны шууд нислэгийг ийнхүү "Хүннү эйр" компани эхлүүлж байна. Анхны нислэг зургаадугаар сарын 9-нд хийгдэх бөгөөд үүнээс хойш долоо хоногт хоёр удаагийн нислэгийг санал болгож байгаа юм. Нийт 120 хүний суудалтай "Аэробус А319" онгоцоор замдаа нэг удаагийн түр буулттайгаар Парис хүртэл ниснэ. Нислэгийн хугацаа ойролцоогоор 11 цаг байх аж. Улаанбаатар-Парис-Улаанбаатарын чиглэлд ийнхүү шууд нислэгтэй болсон нь хоёр улсын хооронд хийгдэх аялал жуулчлал, худалдаа, эдийн засгийн хамтын ажиллагааг өргөжүүлэхэд чухал алхам болж байгааг Франц Улсаас Монгол Улсад суугаа Элчин сайд Ив Дэлунэ онцоллоо. "Хүннү эйр" компанийн гүйцэтгэх захирал Б.Баяр "Манай компани Хонконг, Тайланд, Шанхай, Манжуур зэрэг дөрвөн чиглэлд олон улсын шууд нислэг үйлдэж байна. Зургаадугаар сарын 9-нөөс Парис руу хийх шууд нислэг нэмэгдэнэ. Эхний ээлжинд бид дундаа нэг удаагийн сумлалттайгаар Парис хүрнэ. Өөрөөр хэлбэл, онгоц маань замдаа ОХУ-ын Перм, эсвэл Екатринбург хотод техникийн буулт хийх юм. Цаашдаа 2015 оноос бид том багтаамжийн онгоцоор нислэг үйлдэхээр төлөвлөж байна. Ингэснээр Парис хүртэл ямар нэгэн зогсолтгүйгээр шууд нисэх боломж бүрдэх бөгөөд нислэгийн хугацаа 8-9 цаг болж багасах боломжтой" гэв. Харин БНФУ-аас Монгол Улсад суугаа Элчин сайд Ив Дэлунэ "Франц Монголын улс төр, эдийн засаг, соёлын хамтын ажиллагаа сүүлийн жилүүдэд маш их идэвхжиж байгаа. Тухайлбал, 2013 онд Францын Гадаад хэргийн сайд Лоре Фабиус анх удаа Монголд айлчлал хийлээ. Мөн соёлын салбарт хоёр улс хамтран "Нэгэн зууны тэртээх Монгол Улс" гэрэл зургийн үзэсгэлэнг нээснийг онцолмоор байна. Эдийн засгийн хамтын ажиллагааны хүрээнд ч тэр Францын бизнес эрхлэгчид Монголд хөрөнгө оруулахыг ихээхэн сонирхож байгаа. Танай компанийн энэхүү шууд нислэг хоёр улсын худалдаа, эдийн засаг, соёл, боловсролын салбарын хамтын ажиллагааг өргөжүүлэх, хоорондын аялал жуулчлалыг нэмэгдүүлэхэд томоохон хувь нэмэр оруулна гэж найдаж байна" гэлээ. Дашрамд дурьдахад, Улаанбаатар-Парисын чиглэлийн нислэгийн энгийн ангиллын тийзний дундаж үнэ хоёр талдаа 2,290,000 төгрөг юм байна. Харин Парисаас эхлэлтэй зорчигчийн тариф хоёр талдаа 1070 евро байх аж. Өнгөрсөн онд Францаас Монгол Улсад ирэх жуулчдын тоо 100,000-д хүрч, зүүн европын орнууд дотроо дээгүүрт жагсах болжээ. Л.Дэлгэр 
Өнөөдөр 14 цаг 20 минут "Ройтерс" агентлаг өнгөрсөн ням гаригт болж өндөрлөсөн Америкийн кино академийн дээд шагнал 86 дахь удаагийн "Оскар"-ын талаархь сонирхолтой нэгэн судалгааг танилцуулжээ. Тус агентлагийн явуулсан судалгаанд 1433 хүн оролцсоноос 67 хувь нь Оскарт нэр дэвшсэн бүтээлүүдээс огт үзэж байгаагүй хэмээн хариулжээ. Харин судалгаанд оролцогчдын хамгийн их үзсэн кино нь "Ахмад Филлипс", "Татах хүч", "Уолл Стрийтийн чоно" зэрэг кино байсан аж. Учир нь, эдгээр кинонд Том Хэнкс, Жорж Клуни, Сандра Баллок, Леонардо Ди Каприо зэрэг олны танил эрхмүүд тоглосон байна. Өөрөөр хэлбэл үзэгчид шинэ жүжигчдээс илүү өөрсдийн сайн мэдэх шилдэг жүжигчдийн бүтээлийг шимтэн үздэг аж. Харин Оскарт нэр дэвшсэн киноноос ашиг орлогоороо "Татах хүч" кино 703 сая ам доллараар нэгдүгээрт, "Уолл стрийтийн чоно" кино 338 сая ам доллараар хоёрдугаарт, "Ахмад Филлипс" кино 217 сая ам доллараар гуравдугаарт бичигдэж байна. Б.Сувд-Эрдэнэ  
Өнөөдөр 14 цаг 10 минут НҮБ-ын ерөнхий нарийн бичгийн дарга Бан Ги Мүн НҮБ Сирийн асуудлаархи Женевийн гуравдахь хэлэлцээг нэн даруй эхлүүлэхийг хүсч байгаа тухай мэдэгджээ. Энэ оны эхний хоёр сард Сирийн Засгийн газар болон сөрөг бүлгийнхэн Женевт хоёр удаа хэлэлцээ хийсэн билээ. Тэрээр "Хэдийгээр одоог болтол ямар ч үр дүнд хүрээгүй боловч Сирийн талууд эхний хэлэлцээгээр гурван жил үргэлжилсэн дотоодын дайны талаар анх удаа нэг ширээний ард хэлэлцэхээр суусан нь Сирийн хямралыг шийдвэрлэх сайн гараа болсон юм" гэжээ. Б.Сувд-Эрдэнэ  
Өнөөдөр 14 цаг 3 минут Дэлхийд зам тээврийн ослын улмаас жилдээ 1,2 сая гаруй хүн амь насаа алдаж 50 сая гаруй хүн гэмтэж бэртдэг гэсэн судалгаа байдаг байна. Манай улсад ч мөн адил нас баралтын голлох шалтгааны нэг нь зам тээврийн осол юм. Монголын мянганы сорилтын сан, эрүүл мэндийн яам, нийгмийн эрүүл мэндийн хүрээлэн, замын цагдаагийн газраас хамтран гаргасан зам тээврийн осол хэргийн судалгаагаар манай улсын хөдөө орон нутаг дахь хамгийн их осол гардаг замаар Төв аймгийн Лүн сумын Цагаан хөтөл, Улаанбаатараас-Өвөрхангай-Архангай чиглэлийн 135-150 дахь км замууд бүртгэгдсэн бөгөөд энэ хэсэгт нийтдээ 180 машин осолдож, 25 амиа алджээ. Орон нутгийн замд хамгийн их осол гардаг 10 байршлыг тодорхойлохдоо тухайн хэсэгт хэдий хэр хугацаанд, ямар давтамжтайгаар хэдэн хүн нас барсан гэх зэрэг үзүүлэлтээр нь нарийвчилан гаргасан аж. Тэгвэл хөдөөний зам тээврийн зам тээврийн осол хэрэгт холбогдож байгаа нийт жолооч нарын 90 орчим хувь нь эрэгтэй үлдсэн 10-аад хувь эмэгтэйчүүд байна. Насны хувьд тэдгээрийн 70 гаруй хувь нь 20-39 насны залуучууд аж. М.Болорцэцэг  
Өнөөдөр 13 цаг 50 минут Өмнөд Солонгосын нийслэл Сөүл хотноо Хятад, Япон, Өмнөд Солонгосын чөлөөт худалдааны бүс байгуулах талаархи дөрөв дэх хэлэлцээ өчигдөр эхэллээ. Хурал энэ сарын 7-ныг хүртэл үргэлжлэх юм. Хэлэлцээгээр голдуу бараа худалдааны гаалийн татварыг бууруулах, үйлчилгээний салбарын худалдаа, хөрөнгө оруулалтыг нээлттэй болгох, гэрээ хэлэлцээрийн цар хүрээ, салбар төрлийн тухай ярилцах юм. Хятад, Япон, Өмнөд Солонгосын аль аль нь дэлхийн эдийн засагт чухал байр суурь эзэлдэг бөгөөд гурван орны дотоодын нийт бүтээгдэхүүний хэмжээ дэлхийн нийт хэмжээний 20 хувийг эзэлж байгаа юм. Хэрэв гурван орны дунд чөлөөт худалдааны бүс нээгдвэл нэг тэрбум 500 сая хэрэглэгчидтэй том зах зээлийг бүрдүүлж, Европын холбоо болон Америкийн дараа орох эдийн засгийн томоохон бүс болох юм. Б.Сувд-Эрдэнэ  
Өнөөдөр 13 цаг 44 минут Манай улсад гарсан шүлхий өвчинтэй тэмцэх арга хэмжээний хүрээнд өнгөрөгч сарын 28-нд ОХУ-аас 500 000 тун вакцин, энэ сарын 1-ний өглөө БНХАУ-аас 1,6 сая тун шүлхийн вакциныг нийлүүлэгч компаниудаас хүлээн авч орон нутагт хүргүүлээд байгаа. Дээрх вакцинууд голомттой болон хяналтын бүсийн долоон аймаг, нийслэлийн 56 сум, есөн дүүрэгт хэрэглэгдэх вакцинууд зориулалтын тээврийн хэрэгслээр хүргэгдэж, өнөөдрийн байдлаар вакцинжуулалтанд 191,7 мянган толгой мал хамрагдаж 9,8 хувьтай байгаа аж. А.Өлзий  
Өнөөдөр 13 цаг 30 минут "Нисванис" хамтлагийн "Сэтгэл хөдлөнө" шинэ цомгоо гаргах завгүй яваа билээ. Тэгвэл тэд энэ удаад удахгүй болох эмэгтэйчүүдийн баярт зориулан шинэ цомгийн эхний уран бүтээл "Мартын 8" дууныхаа клипийг дэлгэлээ. Тэд жил бүрийн дөрөвдүгээр сарын 9-нд "NIS NIS fest" шоуг зохион байгуулдаг уламжлалтай. Тун удахгүй уг фестиваль дээр "Нисванис" хамтлагийн "Сэтгэл хөдлөл" шинэ цомгоо танилцуулан амьд хөгжмийн хэмнэлд фенүүдийнхээ хамт бут авахаар зэхжээ. "Нисванис" хамтлаг "Мартын-8" Г.Даша  
Өнөөдөр 13 цаг 20 минут Олон улсын эмэгтэйчүүдийн баярыг угтан Алдарт эхийн нэг, хоёрдугаар одонтой ээжүүдэд хүндэтгэл үзүүлэх арга хэмжээ өнөөдөр Хүүхдийн ордонд боллоо. Уг арга хэмжээг Сүхбаатар дүүргийн Засаг даргын тамгын газрын санаачлагаар жил бүр уламжлал болгон зохион байгуулдаг юм. Өнгөрсөн жил 6131 ээжийг хүлээж авсан бол энэ жил 6570 ээж хүлээн авчээ. Энэхүү арга хэмжээнд оролцож буй 73 настай буурай Л.Дуламсүрэн "Би одоо 73 настай. Бага хүүхэд маань 34 настай. Найман хүүхэдтэй. Ач зээ нийлээд энэ жил 74 болж байна. Олон улсын эмэгтэйчүүдийн баярыг тохиолдуулан Сүхбаатар дүүргээс одонтой эхчүүдэд хүндэтгэл үзүүлж байгаа явдалд их баярлаж байна. Эмэгтэй хүн эх хүн болох нь хамгийн том алдар гавъяа гэж боддог. Эхчүүд маань урт удаан насалж, эрүүл энх байх болтугай" хэмээн баярын сэтгэгдлээсээ хуваалцлаа. А.Өлзий  
Өнөөдөр 13 цаг 11 минут Орчноо солих 2-3 минутын турш анхаарлаа ажлаасаа өөр зүйлд төвлөрүүлэх хэрэгтэй. Жишээ нь, өөрийн харах дуртай нэг зургаа ширээн дээрээ тавиад түүнийгээ тогтуун харж болно. Хэрвээ гадаа болон дотор халуун байгаа бол хүйтэн усаар хүзүү болон чихээ арчиж болно. Чихэнд маш олон тооны хялгасан судас, биологийн идэвхит цэгүүд байдаг. Сэрүүн орчин стрессийг хурдан тайлдаг байна. Учир нь сэрүүн агаар серотонин нэртэй тайвшруулах үүрэгтэй гормоныг ялгаруулдаг. Нэгэн хэмийн хөдөлгөөн Түгшиж сэтгэл нь тавгүйтсэн хүн хөлөө хөдөлгөх, нааш цааш холхих, хуруугаараа ширээ бөмбөрдөх зэргийг аяндаа хийж эхэлдэг. Сонирхолтой нь ийм нэг хэмнэлтэй хөдөлгөөн нь тайвшируулах нөлөөтэй байдаг. Үр дүн нь шууд мэдрэгдэх болно. Хоёр зээрдээ ашигла Сэтгэл санаа тавгүйтсэн, стресст орсон үед гадаа явган явах нь хэцүү байдлаас гарах маш сайн арга болдог. Гол нь яаралгүйгээр тайван алхах хэрэгтэй.Алхах үед ачаалал, анхаарал нь аяндаа булчинд шилжиж толгой тархи таагүй бодлоосоо салж эхэлдэг. Чихний иллэг Чихний дэлбээг нар зөв эргүүлэн иллэг хийнэ. Зөөлөн, өөрт тааламжтай байхуйц хурд, даралтаар иллэг хийнэ. Нэг удаад 3-5 минут, өдөрт хэдэн ч удаа хийж болно. Энэхүү иллэг нь бие махбодийг суллан тайвшируулах сайн нөлөөтэй. Гэхдээ ойрхон давтамжтай байнга хийвэл хэт тайвширч, нойрмоглож магадгүйг санахад илүүдэхгүй. 5 . Хурууны мэдрэлийг цочроох Стресст орсон үед цагаан будаатай уутанд гараа дүрж, хурууны өндгөөр будааг имрэх нь маш сайн нөлөө үзүүлдэг. Учир нь энэ үед будаа нь хуруу болон гарын мэдрэлийн төгсгөлийг сэргээж өгдөг. Хятадууд төмөр бөмбөлөг алган дээрээ өнхрүүлж явдаг нь ийм учиртай байна. 6 .Зөв амьсгалах Стресст орох үед амьсгалын хэмнэл алдагдаж, улмаар хүчилтөрөгчийн дутагдалд ордог. Иймээс тун энгийн дараах дасгалыг хийгээд сурахад илүүдэхгүй. Нуруу цэх, бие сул, сандлынхаа түшлэгийг налж болно. Нүдээ аниад гүнзгий амьсгаа аваад аажуухан гаргана. Амьсгалаа авч байхдаа өөрийгөө маш их эрч хүчээр цэнэглэгдэж байна гэж төсөөлөөд гаргаж байхдаа бүрэн тайвширч байна гэж бодох хэрэгтэй. Үүнийг 10 удаа давтахад хангалттай. 7. Эцэст нь хэлэхэд инээмсэглэ Нэг минут үнэн сэтгэлээсээ инээх нь алдагдсан энергийг нөхөх тал дээр 45 минутын гимнастиктай адил нөлөөтэй гэж эрдэмтэд тогтоосон байна. Тиймээс таниас мөнгө, цаг хугацаа шаардахгүй энгийн бөгөөд үр дүнтэй инээмсэглэх аргыг заавал хэрэглээрэй. 
Өнөөдөр 13 цаг 0 минут УИХ-ын гишүүн Г.Уянга чуулганы завсарлагаанаар Чингэлтэй дүүрэгт ажиллаж байна. Тэрээр тойргийнхоо бүх хороонд өнгөрсөн сарын 24-нөөс эхлэн 08.00-19.00 цагт тодорхой хуваарийн дагуу ажиллаж, иргэдтэй уулзан өргөдөл, гомдлыг нь хүлээн авч байгаа юм. Түүний уулзалт энэ сарын 22-ныг хүртэл үргэлжилнэ. Чингэлтэйчүүд дүүргийнхээ иргэдийн дуу хоолой , төлөөлөл болон УИХ-д сонгогдсон төрийн түшээгээсээ намрын чуулганаар хэлэлцэж баталсан хууль тогтоомж , Засгийн газраас хийж хэрэгжүүлж буй төсөл арга хэмжээний талаар болон гишүүний санаачлан ажиллаж буй хуулийн төслүүдийн талаар асууж тодруулахаас гадна хувийн хүсэлтээ ч уламжилсаар байгаа аж. Тэрээр энэ хугацаанд хороодын Засаг дарга, ажилтнууд, иргэд , ерөнхий боловсролын сургуулийн багш, ажилчид, өрхийн болон жижиг, дунд бизнес эрхлэгчид , өрхийн эмнэлгийн эмч,ажилтнууд , цэцэрлэгийн багш, ажилчид, эцэг, эхчүүдтэй уулзахаар төлөвлөсөн байна. Дашрамд дурдахад Г.Уянга гишүүний тойрогт ажиллах ажлын нарийвчилсан хуваарийг uyanga.parliament.mn сайтаас авах боломжтой. Д.Цэнд  
Өнөөдөр 12 цаг 44 минут Манай улсын иргэний агаарын тээврийн төрийн оролцоот ганц компани "МИАТ" Солонгосын "Сэйюү" группийн охин компани болох "Сэйюү" компанитай байгуулсан гэрээ гэх баримт бичиг хэвлэл мэдээллийн анхаарлын төвд байна. Уг нь аливаа улс орны компаниудын хооронд хамтын ажиллагааны гэрээ байгуулах нь байдаг л асуудал. Харин энэ гэрээний тухайд анхнаасаа хэвлэл мэдээллийн байгууллага, олон нийтийн анхаарлыг татаж эхэлсэн нь тус гэрээний талаар манай "МИАТ"-ийнхэн амаа үдүүлсэн мэт таг дуугүй байхад Солонгосын мэдээллийн сайтууд зэрэгцэн мэдээ цацаж эхэлсэнтэй холбоотой юм. "Asia news agensy" сонин болон Newswure, mk.co. kr, Segye.com, Finance.daum.net зэрэг сайт, мэдээллийн хэрэгслээр нэг өдөр доорхи мэдээг цацаж байрлуулснаас үзвэл нэлээд ач холбогдол өгсөн бололтой юм. Энэ нь "МИАТ компани Солонгост General Sales agent буюу ерөнхий борлуулагч агент тогтолцоонд шилжихээ зарлалаа" гэсэн мэдээлэл байлаа. Олон улсын авиа компаниудын хувьд шууд бус сувгаар хэрэглэгчдэд хүрдэг, нислэгийн цагийн хуваарь, үнэ, тийзээ танилцуулж борлуулдаг юм байна. Шууд гэдэг нь мэдээж МИАТ компанийн салбар нэгж, цахим хуудсаар борлуулалт хийхийг хэлдэг аж. Гэтэл 1960-аад оноос гадаадын авиа компани, пүүсүүдтэй гэрээ байгуулан ажиллаж байсан арвин баялаг туршлагатай "МИАТ" түүхэндээ анх удаа Солонгосын "Сэйюү" компанитай шууд бус сувгийн буюу GSA гэрээ байгуулсан нь хачирхалтай байгаа юм. Олон улсын авиа компаниуд өөрийн шууд нислэг үйлддэг улс, хотод төлөөлөгчийн газартай байдаг. "МИАТ" компанийн хувьд ч Сөүл болон дэлхийн нөлөө бүхий 20- иод хотод төлөөлөгчийн газартай юм билээ. Гэтэл яагаад агаарын зорчигч тээврийн орлогод дангаараа 30 хувийг нь төвлөрүүлдэг Улаанбаатар- Сөүлийн чиглэлийн нислэгийг Солонгосын компанид өгөх болов гэдэг асуудал сонирхол татаад байгаа юм. Солонгост албан болон "хараар" ажиллаж байгаа манай 120 мянга орчим иргэн зөвхөн өнгөрсөн онд 5.5 сая ам.долларын тээвэрлэлтийн орлогыг Сөүлийн чиглэлийн аяллын дугаарыг хамтран эзэмшдэг "Корейн Эйр" болон "МИАТ" компанид оруулсан гэсэн мэдээлэл байна. Мөн 1995 оноос Улаанбаатар-Сөүлийн хооронд нислэг үйлдэж, одоогоор долоо хоногийн зургаан гаригт нисч, бууж хоёр жилийн өмнө эхэлсэн шуудан тээврийн үйл ажиллагаанаас 100 мянга гаруй ам.долларын орлого олсон гээд тоочоод байвал энэ чиглэлийн нислэгийг гаднынханд найр тавьж өгчихмөөргүй л "шар тос" санагдана. Гэвч энэ оны нэгдүгээр сарын 30-нд "МИАТ" компанийн Бодлого, төлөвлөлтийн газрын дарга С.Билэгсайхан, Солонгосын "Сэйюү" компанийн захирал Ким Сан Гүг нар гэрээнд гарын үсэг зурснаар Монголын төрийн өмчит агаарын тээврийн ганц аж ахуйн нэгж бусдын мэдэлд очсон юмдаг уу даа. "Asia news agensy" сонины сурвалжлагч Ю Жи Хёний бичсэнээр бол "МИАТ"-ын гүйцэтгэх захирал Г.Жаргалсайхан энэ гэрээг хууль бус гэж үзээд гарын үсэг зурахаас татгалзсан юм байх. Түүний оронд гэрээг баталгаажуулж гарын үсгээ харамгүй хайрласан газрын дарга С.Билэгсайхан болон Ц.Бат нарыг ажлаас нь халуулсан уг гэрээг нарийвчлан үзвэл "но"-той заалт цөөнгүй байгааг мэргэжлийн хүмүүс хэлж байна. Тухайлбал, гэрээний 3.12 дугаар заалтаар манай нислэгүүдэд Солонгосын талын үйлчлэгч (стюардесс) ажиллах бөгөөд тэднийг "МИАТ"- ын зардлаар сургана гэжээ. Мөн компанийн зар сурталчилгааны материалыг "МИАТ"-ын зардлаар А хавсралтад заасан газруудад хүргэнэ гэж заасны дотор манайхан нислэг хийдэггүй улс орон ч багтсан байна. Энэ нь мөнгө хөрөнгө гаргаж хэвлүүлсэн материал сурталчилгаагаа хээр гадаа аваачаад цацсанаас өөрцгүй ажил болох нь. Түүнээс гадна "МИАТ" компанийн Солонгос руу чиглэсэн бүхий л нислэг GSA буюу захиалгат нислэг болох юм байна. Энэ нь манай тал өөрийн гэх тогтмол нислэггүй болно гэсэн үг бөгөөд гэрээнд 40 тонн хүртэлх ачааг үнэ төлбөргүй тээвэрлэхээр заасан нь Монголын талд асар их алдагдалтай, үндсэндээ карго борлуулалтгүй болж байгаа хэрэг юм. Энэ байдлаас харвал "Сэйюү" компанитай байгуулсан гэрээ нь борлуулалтын бус захиалгат нислэгийн гэрээ болсон нь тодорхой байна. Гэрээнд байгаа анхаарал татсан бас нэг заалт нь нислэгтэй холбоотой болон бусад зөвшөөрлийг "МИАТ" компани хариуцана гэсэн үг өгүүлбэр юм. Хэдийгээр "МИАТ" болон "Сэйюү" компанийн хооронд байгуулсан аж ахуйн нэгжүүдийн үйл ажилтай холбоотой мэт харагдавч манай улсын Зам тээврийн яам яаравчлан үүрэгдэж батлуулсан энэ гэрээг Солонгосын тээврийн яаманд уламжлахад батлах эсэх нь эргэлзээтэй. Энэ тохиолдолд манай й тал хариуцлага хүлээж таарах нь. Хэрэв Монголын талын эрх мэдэлтнүүд өөрсдөөсөө арай дээгүүр сэтгэсэн бол энэ нь "хүний гараар могой барьсан"- тай адил явдал болоод байгаа юм биш үү. Солонгосын "Finance. daum.net" дээр гарсан мэдээлэлд, "МИАТ"-ын гүйцэтгэх захирал Г.Жаргалсайхан үүнийг хууль бус гэрээ гэж үзсэн учраас гарын үсэг зурахаас татгалзжээ гэх утга агуулгатай зүйл гарсан байсан нь энэ гэрээ эхнээсээ хуудуутай байсныг баталж байх шиг. Учир нь, "Сэй Юү" компани өмнө нь "Zest airline"-ийн ерөнхий борлуулагч агентаар ажиллаж байсан ч мөнгө санхүүгийн асуудалд холбогдож GSA гэрээ нь цуцлагдаж, шүүх цагдаагаар асуудал нь дамжиж, одоо ч шийдэгдээгүй байгаа юм билээ. Энэ гэрээг цаашдаа Монголын талд ашиггүй гэдгийг мэдсээр байж байгуулсан нь "МИАТ" компанид тулгамдаад байгаа 8.6 тэрбум төгрөгийн асуудлыг шийдэхэд л чиглэсэн бололтой юм. Дээрх гэрээг баталгаажуулж, С.Билэгсайхан дарга гарын үсэг зурсны маргааш "Сэй Юү" компани таван сая ам.долларыг "МИАТ"-ын дансанд байршуулсан нь GSA-ийн баталгаа болсон төдийгүй АНУ-аас авсан "Бойнг" онгоцны төлбөрт явчихсан байх магадлалтай гэсэн. Товчхондоо "урд хормойгоо авч хойдохыг нь нөхсөн"-тэй адил юм. Нөгөө талаар "Эксим" банкнаас авсан зээлийн төлбөр 20 тэрбум төг рөгийн нэг сарын хүү, эргэн төлөлт 1.8 тэрбум төгрөг болдог нь "МИАТ"-ынхныг боомилж байсан хэрэг. Иймэрхүү мөнгө, санхүүгийн асуудлаас шалтгаалан "МИАТ" компани Солонгосын "Сэй Юү"-тэй гэрээ хийсэн нь маргаашийн өөхнөөс өнөөдрийн уушги гэгч л болжээ. Гэрээг үзэглэсэн тэр хүмүүсийг буруутгах гэсэнгүй. Ямартай ч албан тушаалаа золиослон байж гэрээ байгуулсан тэр хүмүүсийн цаана өөр илүү ашиг сонирхол, амбийц байсан нь тодорхой. Үүнийг бид үргэлжлүүлэн сурвалжлах болно. Д.Мөнхжаргал 
Өнөөдөр 11 цаг 10 минут Крымын байдалд хурцадмал буй энэ үед ОХУ тив алгасагч пуужин туршсан талаар тус улсын армийн зүгээс мэдэгджээ. ОХУ Крымд цэрэг оруулсныг Вашингтон эрс буруушааж, "түрэмгийлсэн үйлдэл" хэмээн тайлбарласны дараа төд удалгүй пуужин туршсан нь барууныхны эгдүүцлийг улам дэвэргэсэн байна. Ажиглагчид энэ үйлдлийг одоогийн хямрал дээр хүйтэн дайны үеийнх шиг нөхцөл байдлыг нэмж бий болгож байна гэж үзжээ. АНУ-ын Төрийн нарийн бичгийн дарга Жон Керри Киевт хийж буй айлчлалынхаа үеэр Кремль Украиныг эзлэхийг санаархаж байна гэжээ. Харин Ерөнхийлөгч Путинийг Украиныг эзлэн түрэмгийлэх ашиг сонирхол байхгүй ч Украин дахь оросууд болон орос хэлээр ярьдаг иргэдийг хамгаалахын тулд цэрэг зэвсгийн хүч ашиглахаас татгалзахгүй гэдгээ илэрхийлсэн байна. ОХУ Януковичийг хууль ёсны Ерөнхийлөгч гэж үзсэн хэвээр байгаа бол АНУ-ын Төрийн нарийн бичгийн дарга шинэ Засгийн газрын гишүүдтэй уулзалт хийсэн байна. Тэрээр Украинд байгаа оросууд болон орос хэлээр ярьдаг иргэд аюулд орж, хавчигдаж зовсон шинэ тэмдэг огтхон алга хэмээн хэвлэлийнхэнд ярьжээ. Ингэхдээ "ОХУ-ын хувьд Украиныг эзлэн түрэмгийлэх замаа л засах гэж хичээж буй нь тодорхой байна" гэсэн байна. Өчигдрийн хувьд Украины асуудлаар гарсан нэг дэвшил нь Орос, Украины сайд нарын хооронд болсон уулзалт байлаа гэж шинэ Ерөнхий сайд Арсений Яценюк ярьсан байна. Тэрээр уулзалтаар ямар ч нааштай үр дүн гараагүй ч анхны алхмууд хийгдсэн гэдэг утгаараа дэвшил байлаа гэжээ. Э.Наранбат  
Өнөөдөр 7 цаг 30 минут Төмөр замын хамтын ажиллагааны байгууллагын Азийн бүсийн гишүүн зургаан орны ээлжит хурал энэ өдрүүдэд "Blue Sky" цамхагийн хурлын танхимд болж буй. Төмөр замын хамтын ажиллагааны Азийн бүсийн гишүүн орнуудад Хятад, Хойд Солонгос, ОХУ, Вьетнам, Казахстан, Монгол гэсэн зургаан улс багтдаг аж. Эдгээр улс орнууд жил бүр нэгдсэн хуралдаанаа хийж, тухайн жилдээ төмөр замын тээврээ хэрхэн нэмэгдүүлэх талаар ярилцдаг байна. Тэгвэл энэ удаагийн хурлын талаар "УБТЗ" Хувь нийлүүлсэн нийгэмлэгийн Тээвэр эрхэлсэн орлогч дарга Ш.Эрдэнэбулгантай ярилцлаа. Төмөр замын хамтын ажиллагааны байгууллагын Азийн бүсийн гишүүн орнуудын хамтын хурал болж байна. Энэхүү хурлын ач холбогдол, үр дүнг хэрхэн харж байна вэ? Төмөр замын хамтын ажиллагааны байгууллагын Азийн бүсийн гишүүн орнуудын хурал жил бүр болж, тухайн ондоо тээвэрлэх гадаад худалдааныхаа тээврийн хэмжээг тохиролцдог. Экспорт болон импорт, тухайн орныхоо нутаг дэвсгэр дээгүүр дамжин өнгөрөх тээврийн хэмжээг тохирох хурал болдог юм. Энэ удаагийн ээлжит хурал манай Улаанбаатар хотноо зохион байгуулагдаж байгаа. Энэ хурлаар бид өнгөрсөн 2013 онд Вьетнамд болсон хурал дээрээ тохиролцсон төлөвлөгөөг дүгнэж, үр дүнг нь хэлэлцэж байна. Мөн тээвэрлэлтийг зохион байгуулахад ямар алдаа, дутагдал гарав гэдгээ дүгнэж, ярилцаад, 2014 онд хэдий хэмжээний ачаа тээвэрлэх вэ гэдгээ тохиролцож байгаа юм. Вьетнамд хуралдсан хурлаар тохирсон төлөвлөгөөг бид ерөнхийдөө биелүүлсэн гэж тооцож болно. Ганцхан биелээгүй асуудал нь Монголоос Хятад руу гаргах экспортын тээврийн хэмжээ байгаа. Өнгөрсөн онд дэлхийн зах зээл дээр төмрийн хүдрийн ханш унасантай холбоотойгоор Монголоос Хятад руу гарах төмрийн хүдрийн хэмжээ багассан. Үүнтэй холбоотойгоор экспортын тээвэр төдийлөн биелээгүй. Бусад тээврийн хэмжээний тухайд эерэг дүнтэй гарсан байгаа. Энэ онд хэдий хэмжээний тээвэр хийх вэ гэдгээ энэ удаагийн хурлаар тохиролцож байна. Манай улсын хувьд ямар ч байсан тээврийн хэмжээгээ өнгөрсөн жилийнхээс бууруулахгүй байх бодлого баримталж байна. Цаашилбал, 2013 оны тээврийн хэмжээнээсээ давуулж тохиролцохоор Хятад болон Оросын талуудтай ярилцаж байна. Энэ онд "УБТЗ" хэчнээн тонн ачаа тээвэр хийхээр байна вэ? 2013 онд бид 21 сая тонн ачаа тээвэрлэсэн. 2014 ондоо энэ хэмжээнээс аль болох бууруулахгүй, давуулж биелүүлэх төлөвлөгөөтэй ажиллаж байна. Яг хэдий хэмжээний ачаа тээвэрлэх вэ гэдгээ энэ хурлаас л тодорхойлно. Хоёр талын хөрш орнууд маань хэдий хэмжээний ачааг манайхаас хүлээж авах бололцоотой байна. Бид хөрш орнуудаасаа хэдий хэмжээний, ямар төрлийн ачаа хүлээж авах бололцоотой байна вэ гэдгийг ярилцаж байгаа юм. Манай улсын экспортын тээврийн хэмжээ төлөвлөсөнд хүрээгүй гэж байна. Энэ асуудлыг оролцогч бусад орны төвшинд хэрхэн хүлээн авч байна вэ? Бусад улсуудын хувьд ч нэг их ялгаа байхгүй. Тодруулбал, тээврийн хэмжээ нь 2013 онд ерөнхийдөө уналтын байдалтай байсан. Төмөр замын тээвэр нь тухайн жилийн уул уурхайн бүтээгдэхүүний үнэ, эрэлт, нийлүүлэлт зэргээс хамаардаг. Өнгөрсөн онд уул уурхайн бүтээгдэхүүний үнэ унасан учраас аль аль талдаа тээврийн хэмжээ буурсан дүн гарсан. Энэ жилээс харьцангуй сэргэх боломжтой гэж харж байгаа. Экспортын дийлэнх хувь нь БНХАУ руу гарч байгаа. Гэтэл Хятадаар дамжаад өөр бусад оронд хүргэх, гуравдагч хөрш рүү экспортлох асуудлыг олон жил ярьсан. Энэ ажлын явц хэр төвшинд байгаа бол? Манай экспортын ачааны дийлэнх хувь нь Хятад руу байгаа. Энэ дотроо дийлэнх хувь нь төмрийн хүдэр байдаг. Гуравдагч орон руу гарах тухайд зарим төрлийн молибдений баяжмал, катодын зэс гэх зэрэг бүтээгдэхүүнүүд Хятадаар дамжаад гуравдагч орон руу гарах нь бий. Үүний хэмжээ нь тийм ч их биш л дээ. Үүнээс гадна бас нэг давуу тал нь бид энэ удаагийн хурлаар Оросын нутгаар дамжуулаад, Хойд Солонгосын "Радеон" боомт руу 20 мянган тонн нүүрс гаргахаар тохиролцоонд хүрлээ. Хойд Солонгосын тал ч нааштайгаар хүлээн авч байгаа. Мөн Оросын талаас хамтарч ажиллахад бэлэн гэдгээ илэрхийлж байна. Энэ сэдвээр Нүүрсний салбар Хэзээнээс Хойд Солонгос руу нүүрсээ гаргаж эхлэх вэ? Гуравдугаар улирлаас эхлээд гаргачих болов уу гэж бодож байна. 20 мянган тонн нүүрс гэв үү? Тийм. 20 мянган тонн нүүрс гэдэг маань манай өнөөдрийн төмөр замаар бол 50 вагоноос бүрдсэн дөрвөн галт тэрэг явна гэсэн үг. Энэ бол зөвхөн эхлэл. Эхний ээлжинд туршилтын журмаар гаргаж байна. Цаашдаа энэ үйл ажиллагаа байнга хийгдэх болов уу гэж ж бодож байна. Манай улс төмөр замын тээврээсээ хэр их ашиг олж байна вэ? Яг нарийн тоо хэлэхэд бэрх байна. Ерөнхийдөө УБТЗ-ын зорчигч тээвэр гэхэд алдагдалтай тарифтай явдаг. Орон нутгийн тээврийн дийлэнх хувийг бүрдүүлж байгаа нүүрсний тээвэр мөн алдагдалтай байдаг шүү дээ. Тэгэхээр ерөнхийдөө манай төмөр замын тээвэр алдагдалтай байдаг. Гэхдээ яах вэ, бид аль болох дамжин өнгөрөх ачаагаа нэмэгдүүлж, тэндээсээ ашигтай ажиллах, алдагдлыг бууруулахад анхаарч ажиллаж байна. Дамжин өнгөрөх тээврийн асуудлыг мөн л олон жилийн турш ярьж байгаа. Энэ тал дээр тодорхой ахиц гарч байгаа юу? Дамжин өнгөрөх тээвэр гэхээр эдийн засагтай холбоотой асуудал л даа. Гэхдээ манайд бас ерөнхийдөө улс төрийн асуудал бий. Орос, Монгол, Хятад гэсэн гурван улсыг дамжих тээвэр шүү дээ. Хятадууд Эрээн боомтын хүчин чадлыг өргөжүүлэх тухай асуудлыг ярьж байна. Өнөөдөр Хятадын төлөөлөгчдийг удирдаж ирсэн хүмүүстэй биечлэн уулзалт хийхэд, Эрээн-Жино хоёрынхоо хооронд хоёр дахь төмөр замыг тавих талаар ярьж байна. Энэ зам баригдаад эхэлбэл, Монголын нутгаас гарах экспортын ачаа болон ОХУ-аас ирэх транзит ачааны хэмжээг нэмэгдүүлэх боломж байгаа. Засгийн газар энэ онд шинэ төмөр замыг ашиглалтад оруулна гэж байгаа. Энэ төмөр зам ашиглалтад орсноор экспортод хэдий хэмжээний дэмжлэг ирэх вэ? Шинэ төмөр зам баригдаад, хэзээ УБТЗ-тай холбогдох вэ гэвэл дор хаяж, хоёр жилийн хугацаа шаардлагатай байх. Тийм учраас энэ тал дээр тодорхой мэдээлэл өгөх боломжгүй байна. "УБТЗ" энэ онд ачаа тээврийн хэмжээгээ нэмэгдүүлэхэд хэрхэн ажиллахаар төлөвлөж байна вэ? Өнөөдрийн хэлэлцээрээс харж байхад Хятад руу хийх тээврийн хэмжээ өнгөрсөн оныхтой харьцуулахад нэлээд нэмэгдэх төлөв харагдаж байна. Хятадаас Монгол руу орж ирэх тээврийн хэмжээ мөн өнгөрсөн онтой харьцуулахад 600-800 мянган тонноор нэмэгдэхээр байна. Энэ мэтээр тодорхой боломжууд гарч ирж байгаа. Ярилцсанд баярлалаа. Л.Энхдэлгэр 
Өнөөдөр 9 цаг 20 минут Анагаах ухааны доктор, дэд профессор, мэдрэлийн эмч Д.Өлзийбаяртай ярилцлаа. Толгой өвдөөд байна гэж олон хүнээс сонсдог л доо. Тэгсэн атлаа толгой өвдөлтийг бид тоодоггүй. Ер нь юунаас шалтгаалж толгой өвддөг юм бэ? Толгой өвдөлтийг хоёр үндсэн бүлэгт хуваадаг юм. Нэгдүгээрт нь ямар ч өвчинтэй холбоогүй анхдагч толгой өвдөлт. Өөрөөр хэлбэл тархинд хавдар байхгүй, харвалт байхгүй, судасны гажиг байхгүй, биеэ даасан толгой өвдөлтийг л анхдагч толгой өвдөлт гээд байгаа юм. Анхдагч толгой өвдөлт гэхээр нэгдүгээрт нь толгой таллаж өвдөх, хоёрдугаарт стрессийн толгой өвдөлт буюу хүчдэлийн толгой өвдөлт, гуравдугаарт нь класстер толгой өвдөлт ордог. Энэ гурав бол анхдагч толгой өвдөлт юм. Бусад эмгэгтэй холбоогүй. Тэрнээс бусад толгой өвдөлтүүд нь үргэлж бусад өвчнүүдийн тодорхой шинж тэмдэг болон илэрдэг. Жишээлбэл, цайгаа уухгүйгээс, шингэн зүйл дутуу ууснаас болж эргэлдэж байгаа цусны хэмжээ багасаад толгой өвдөх явдал байна. Энэ бол эцэж, ядарснаас шингэн зүйл уугаагүйгээс шингэний дутагдлаас үүссэн өвдөлт гэсэн үг. Гамрит юм уу ханиаднаас шалтгаалж, мөн хамар битүүрсний улмаас толгой өвдөж байдаг. Энэ бол шинж тэмдгийн толгой өвдөлт. Түүнчлэн толгойгоо юманд цохиулснаас шалтгаалж өвддөг. Энэ нь гэмтэлтэй холбоотой. Харин гэмтэлтэй холбоотой толгой өвдөлт бол хоёр хэсэгт хуваагддаг. Нэг нь механик хүчин зүйлийн нөлөөгөөр үүсгэгддэг. Жишээлбэл, дух руугаа цохиулахад тэнд овойгоод хавдчихсан бол механик хүчин зүйлийн нөлөө. Гэтэл тэр механик хүчин зүйлийн нөлөөгөөр толгой өвдөхөөс гадна сэтгэл санааны толгой өвдөлт гэж бий. Өөрөөр хэлбэл, гэмтсэнтэй холбоотойгоор айх, түгших, сандрах нь сэтгэцийн толгой өвдөлтийг үүсгэж байгаа юм. Тэгэхээр толгой дээрх булдруу хавдар нь алга болчихсон ч гэсэн байнга л дух нь өвдөөд байдаг. Эсвэл дараагийн удаа унахдаа өмнөх гэмтлээ дандаа дурсаж байдаг юм. Тархины хавдар, мененгит, харвалт гээд тархины органик өвчнүүдийн үед өвддөг толгой өвдөлтүүд байна л даа. Түүнээс гадна тархины үйл ажиллагаанаас болж толгой өвдөж байгаа хүмүүс байдаг. Жишээлбэл, уурлах, уцаарлах айх, сандрах зэрэг нь үйл ажиллагааны өвдөлтүүд. Сэтгэлийн шалтгаант толгой өвдөлт нь ямар байдлаар илэрдэг юм бол? Нэгдүгээрт ачаалалтай холбоотой. Уурлах, уцаарлах, уйлах, гомдоход илэрдэг. Хоёрдугаарт, стрессийн буюу хүчдэлийн толгой өвдөлт нь ажлын ачаалалтай холбоотой байдаг. Оройн цагаар илүү гарч ирдэг. Өглөө цовоо сэргэлэн байвч ачаалал нэмэгдэхийн хэрээр толгой өвдөж эхэлдэг. Стрессийн толгой өвдөлтийн үед толгой эргэх, дотор муухай оргих, бөөлжих шинж тэмдэг байдаггүй. Стрессийн толгой өвдөлтийн үед толгой барьсан мэт өвдөнө, хүзүү мөрний булчин чангарна, ажлын ачаалал буурна, анхаарал буурах байдлууд илэрдэг. Толгой өвдөнгүүт л бид өвчин намдаах эм уудаг. Энэ нь зөв үү? Хамгийн буруу. Толгойны өвчний учир шалтгааныг олохгүйгээр, юунаас болоод байгааг нь мэдэхгүйгээр эм залгиад байгаа нь эмээр өөрийгөө хордуулж байгаа хэрэг. Хоёрдугаарт, эмэнд өөрийгөө дасгаж байна гэсэн үг. Гуравдугаарт, тухайн эмнээсээ болж дахиад толгой өвдөлт илэрдэг юм. Тийм учраас учир шалтгааныг нь олохгүйгээр эм залгих биш анхаарлаа сарниулах, гадаа гарах, цай кофе уух, унтаж амрах, стресснээсээ холдох, зугтах зэрэг нь хамгийн чухал арга. Тэгвэл толгойн өвчнийг эдгээх хамгийн энгийн арга нь юу вэ? Байнгын дасгал хөдөлгөөн хийх, салхинд гарах, зөв хооллох, ажил хийж буй өрөөндөө агаар сайн оруулах, ажлын байранд зөв суух нь хамгийн энгийн арга. Буруу суувал хүзүү мөрөн дээрх ачаалал ихсэнэ. Мэдрэлийн ядаргаанд орчихжээ гэж их ярих болжээ. Тэгэхээр мэдрэлийн ядаргааны шалтгаан нь юундаа байдаг юм бол? Мэдрэлийн ядаргаа гэдэг нь хүний бие, сэтгэл ачаа даах чадвар нь л муудаж байгаа гэсэн үг юм. Үүнээс шалтгаалсан хариу урвал нь ядарснаасаа болж гүйцэтгэх чадвар буурах, уурлах, уцаарлах, нойр муудах, анхаарал сулрах зэрэг шинж тэмдэг илэрдэг. Тэгэхээр аливаа хүн 100 метрт гүйгээд ядарсан тохиолдолд цай уугаад, сууж амраад ядаргаа нь гарчихна. Гэтэл мэдрэлийн ядаргаа нь амраад, унтаад алжаал нь тайлагдахгүй байгааг хэлж байгаа юм. Жишээ нь та өнөөдөр найман цаг ажиллах ёстой байхад арван цаг ажиллачихлаа. Хариад сайхан унтахад маргааш нь цоо шинэ эрч хүчтэй болж босч ирэх ёстой. Гэтэл тэгж чадахгүй арван цаг унтсан атлаа ядарч босч ирэх, унтаагүй юм шиг залхуу хүрэх, бие өвдчихсөн босч ирэх нь л мэдрэл сульдаад таны нойр хангалтгүй таныг шинэчилж ж чадахгүй байгаагийн том дохио. Мэдрэлийн ядаргаанд өртөхгүй байхын тулд хүмүүс юуг анхаарах ёстой юм бол? Зөв дэглэмд орох ёстой. Нийгэм өөрөө маш хурдтай хөгжиж байна. Энэ компьютер бидний ажлыг маш хөнгөвчилсөн. Гэвч биднээс байнга гарын хөдөлгөөн харааны хурд шаарддаг. Нэг нэгэнтэйгээ ярихгүй үргэлж компьютерийн ард суугаад байхаар тархи мэдрэлийн систем маань эцэж, харааны хэт ачаалалд ордог. Түүнчлэн зүгээр л ажлаа хийхийн хажуугаар хөгжим сонсдог. Энэ нь улам их ядраадаг юм. Хараа хэт ачаалал өгч, сонсгол хэт ачаалал өгч, хоол ундаа цагт нь идэхгүй, хөдөлгөөн хийхгүй байгаа нь мэдрэлийг эцээх, ядраах нэг шалтгаан болж байна. Мэдээж нийгмийн бухимдлыг энд зайлшгүй оруулах ёстой. Зөв суух, зөв хооллох зэрэг амьдралын зөв хэвшил нь урьдчилан сэргийлэх гол арга. Бидний идэж, хэрэглэж буй хоол хүнс энэ өвчинд хэрхэн нөлөөлдөг юм бол? Тархины хүнс гэж байна. Энэ төрлийн хүнсний нэгдүгээрт улаан мах ордог. Дараа нь эрдэс хамгийн ихээр агуулсан сайн чанарын самрууд, зэрлэг жимс, далайн хүнснүүд буюу загас зэрэг нь олон улсын судалгаагаар нотлогдоод тархины харвалт, танин мэдэхүйн өөрчлөлтөөс урьдчилан сэргийлэх чадвартай гэдэг нь тогтоогдчихсон. Дараагийн хоол хүнсэнд бүхэл үрийн гурилууд ордог. Түүнчлэн нас ахиж байгаа хүмүүс улаан дарсыг бага тунгаар тогтмол хэрэглэх нь зүрх судасны өвчнөөс сэргийлэхэд тархины цусны эргэлтийг дэмжихэд сайнаар нөлөөлж байгаа. Мэдрэлийн ядаргаанд өртсөний хамгийн анхны шинж тэмдэг хэрхэн илэрдэг вэ? Гол шинж тэмдэг нь ядрах, эцэх, сульдах. Унтаад бие амрахгүй, алжаал тайлагдахгүй байх зэрэг шинж тэмдэг илэрдэг. Тэгээд ажлын чадвар буурах. Өмнө нь 30 минутанд гүйцэтгэдэг байсан ажлаа гурван цагт хийх, үүнээс болж бухимддаг. Энэ л мэдрэл эцэж, сульдаад байгаагийн илрэл. Мэдрэлийн өвчин дотроо олон төрөл байдаг байх. Манайд зонхилон тохиолддог ямар өвчин байдаг юм бол? Манайд хамгийн түгээмэл тохиолддог нь харвалтын өвчин. Тархины харвалтын эмгэгүүд. Өөрөөр хэлбэл даралтаа хянаж чадахгүй байна. Цусан дахь сахар, өөх тосоо хянах чадвар муу байна. Энэ нь дээр ярьсан амьдралын буруу хэвшилтэй маш их холбоотой. Тамхи их татаж, архи их хэрэглэж, хоолны давсны хэрэглээ өндөр байна. Энэ нь биднийг бүр залуугаас аажим, аажмаар зүрх судасны системийн өвчтэй болгодог. Энэ зүрх судасны өвчин гэдэг нь ганцхан зүрхийг гэмтээхгүй шүү дээ. Тархины судсыг маш их хөнөөдөг бөгөөд үүний улмаас харвалт үүсч байгаа. Харвалт нь амь насанд эрсдэлтэй, нөгөөтэйгүүр хөгжлийн бэрхшээлтэй болгочихдог. Хүн мэдрэлийн системээ маш их гамнах, тэр дундаа тархиа, мэдрэл сэтгэцийн эрүүл мэндээ хайрлах хэрэгтэй. А.Өлзий 
Өнөөдөр 9 цаг 30 минут Баянмонгол, Кристал таун зэрэг хорооллуудын дор нийт 11 гүний худаг дарагджээ- Нийслэлчүүд бидэнд ус уух хувь дутжээ. Хэдэн зууны дараа тохиох аюулын тухай энд сүржигнэсэнгүй. 5-10-хан жилийн дараа бидэнтэй нүүр тулах эрсдлийн тухай бичиж байна. Хоногтоо 170 мянган м/куб усыг эх үүсвэрээс авч төвлөрсөн сүлжээгээр дамжуулан хэрэглэдэг нийслэлчүүд бид ингэхэд яагаад уух усгүй болоход хүрэв. 1.5 тэрбум хүнээ урд хөрш уух усаар дутаасангүй, цангаасангүй, хэрэгцээг нь хангасаар ирсэн. Цаашид ч хангасаар байх болно. Гэтэл авлигачдын балгаар нийслэлийн 1.2 сая иргэн уух усгүй болох дээрээ тулжээ. Мэдээж аливаа асуудалд буруутан бий. Харин бидний ундны уснаас хулгайлж, хумсалсан хүмүүс хэн бэ. Тиймээс ч бид энэ асуудлыг хөндөн сурвалжилсан юм. Ундны усны хамгаалалтын газар сүндэрлэсэн хорооллуудыг хэрхэх вэ Бидний хамгийн эхэнд очсон газар бол УСУГ. Эндээс л бид тодорхой мэдээлэл авах учиртай. Яагаад гэвэл хотын аль хэсгээр цэвэр усны шугам дээр барилга баригдсан байдгийг эндээс лавлана. Гэвч ямар нэгэн тодорхой мэдээлэл эндээс авч чадсангүй. Хэвлэлийн ажилтан гэх эмэгтэй энэ талаар бидэнд тодорхой мэдээлэл өгөхийг хүсээгүй бөгөөд "Шугам сүлжээний зургийг хараад та нар уншиж чадахгүй. Тиймээс нийслэлийн ерөнхий төлөвлөгөөний газраас наад асуудлаа тодруул. Тэгээд ч одоогийн байдлаар яг ундны усны шугам дээр баригдсан зөрчилтэй барилга, байшин, объект байхгүй" гэлээ. Ингээд эндээс гарч нийслэлийн ерөнхий төлөвлөгөөний газрыг зорилоо. Энд бид Усан хангамж, ариутгах татуургын инженер Д.Оюунжаргалтай уулзсан боловч мөн л тодорхой мэдээллийг өгөх боломжгүй гэлээ. Учир нь УСУГ-аас ирүүлсэн мэдээллийг задруулах эрх байхгүй гэнэ. Харин эндээс хотын төвлөрсөн цэвэр усны шугам 350 км, гэр хорооллынх 172 км үргэлжилдэг тухай мэдэж авлаа. Түүнчлэн бохир усны шугам 151.7 км үргэлжилдэг бөгөөд цэвэр усны дөрвөн эх үүсвэртэй аж. Мөн бид эндээс хотын цэвэр, бохир усны шугамын инженерийн зургийг авсан юм. Нийслэл хотын цэвэр усны эх үүсвэрийг Туул голын сав газраас хангадаг. Харин Зайсан толгойн бэл, Туулын хөвөө эдүгээ баян, тансагчуудын бүс болсон билээ. Бүс хэмээн тодотгосны учир Зайсанд амьдардаг бол чинээлэг хүн гэх тодотгол нэгэнт бий болсон нь нууц биш. Зайсангийн бэл, Туулын хөвөөнд борчууд амьдрах ёсгүй хэмээн хөөж, туун тэнд дайн, дажин дэгдэж байсан нь саяхных. Туул голын хөвөө дагаж сүндэрлэсэн барилга, байшин, объектууд ямар нэгэн байдлаар бохирдуулж, хаврын хаварт тасрахад хүргэсэн нь үнэн. Тэгвэл хэн гэгч этгээд нийслэлчүүдийн амин чухал судсыг атгаж, газрын наймааг дэлгэрүүлэв. "Улаан хацарт" буюу Ц.Батбаярыг хотын даргаар ажиллаж байх үед газрын наймаа "цэцэглэсэн" гэгддэг. Гэвч үнэндээ үе үеийн хотын дарга нарын үед энэ асуудал байсаар ирсэн. Тэдний гар хөл бологсод нь албан тушаалаа урвуулан ашиглаж, мөнгөний өмнө бөхийсөн байдаг. Гүний цэнгэг усны худаг байдаг, ундны усны хамгаалалтын бүсэд барилга сүндэрлүүлсэн компаниудад тэд зөвшөөрөл олгосон. Тодруулбал, "Дүнжингарав", "Баянмонгол", "Кристал таун", "Сүмбэр орд", "Их Монгол", "Олимп" гээд олон хорооллууд ундны усны хамгаалалтын газар сүндэрлэж байна. Учир нь УИХ-ын гишүүн Б.Наранхүү Туул голын ундны усны хамгаалалтын бүст 30 газар хууль зөрчин эзэмшсэн байдаг. Эдгээр барилгуудын доор дор хаяж 11 гүний худаг орсон тухай албаны эх сурвалж мэдээлж байсан. Б.Наранхүү гишүүний 30 га газрын наймааны салхийг хагалж шаваа тавьсан хамгийн эхний хороолол бол "Баянмонгол". "Их үйлсийн эрэлд" компанийн барьж ашиглалтад оруулсан хорооллын дор лав нэг, ташраараа гурван гүний худаг орсон тухай анх хувь хүн мэдээлсэн байдаг. Энэ талаар "Монголын байгаль орчны төлөөх хуульчдын холбоо"-ноос өнгөрсөн онд олон нийтэд дэлгэж байв. Тэд удаа дараа нотлох баримтуудыг дэлгэхдээ дараах зүйлсийг онцолсон байдаг. Тодруулбал, газар нутгийн байршлын хувьд Үндэсний цэцэрлэгт хүрээлэнгийн хойно, Баянзүрх дүүргийн 14 дүгээр хороо. Энэ байршлийн газрыг компаниудад газар зарсан этгээд нь "Мон-Уран" компани. Тухайн үеийн компанийн захирал нь одоогийн УИХ-ын гишүүн Б.Наранхүү юм. Б.Наранхүү гишүүн БЗД-ийн 14 дүгээр хороонд, өнөөгийн хотын хамгийн үнэтэй газраар тооцогдоод байгаа 30 га газрыг авах цаг хугацаанд хотын даргаар М.Энхболд ажиллаж байсан. Аливаа газрын захирамж Улаанбаатар хотын захирагчийн мэдлээр гардаг гэдгээс үүдвэл одоогийн УИХ-ын гишүүн М. Энхболд ундны усны эх үүсвэрийг "бузарлаж", улаанбаатарчуудад д хохирол учруулах эхлэлийг тавьжээ. Нийслэлийн Засаг дарга асан М.Энхболдын захирамжийн тоотыг дурьдвал 2000 оны А/282. Газрыг нь М.Энхболд эрхэм өгсөн бол, газар дээрх гүний худгуудыг зайлуулах эрхийг тухайн үеийн НИХТ-ын дарга Н.Болормаа өгсөн байдаг. Захирамжийнх нь тоот 104, 2007 оны тавдугаар сард гарсан. Нэр нь ундны эх үүсвэрийг хамгаалах арга хэмжээ авах тухай тогтоол. Энгийнээр хэлэхэд, энэ тогтоол нь цэвэр усны эх үүсвэр болсон газарт барилга бариулахыг зөвшөөрсөн тогтоол гэж болно. Тогтоолоор Нийслэлийн цэвэр усны эх үүсвэрийн 36, 37, 38, 43, 44, 45 дугаар худгуудыг нүүлгэн шилжүүлэхээр заасан нь хамгаалах арга хэмжээ бус харин сүйтгэх ажил болсныг өнөөдөр газар дээр нь баригдаж байгаа барилгууд гэрчилнэ. Н.Болормаагийн гаргасан тогтоолыг цэвэр луйвар гэж байгаль орчны чиглэлээр үйл ажиллагаа явуулдаг ТББ-ууд дурьдаж байсныг санаж байгаа биз ээ. Учир нь Монгол Улсад нийт хэчнээн шоо метр гүний ус байдаг гэсэн нэгдсэн судалгаа байдаггүй. Хэзээ дуусахыг нь мэдэхгүй байж, байгаа гүний худгаа хааж, бохирдуулж, сүйтгэж байгаа нь тэнэгийн дотор уужуугийн үлгэртэй дүйнэ. Харамсалтай нь байгаль орчны төлөөх тэдний тэмцэл шүүх дээр очоод замхарсан гэдэг. Албан тушаалаа урвуулан ашиглаж, хэн хэчнээн төгрөгийн хохирол улсад учруулсан нь зах, зухаасаа илчлэгдэж байгаа. Төрийн албыг хэрхэн урвуулан ашиглаж, их хэмжээний мөнгө хувьдаа завшиж болдог тухай үлгэр МИАТ-аас эхлээд ҮТЕГ хүртэл үргэлжилнэ. Тэд төрийн халааснаас их хэмжээний мөнгө хумсалсан гэмт хэрэгтнүүд. Харин УИХ-ын гишүүн Д.Наранхүү тэргүүтэй эрхмүүд бидний ирээдүйгээс, амьд явах баталгаанаас, үр хүүхдийн минь хувь заяанаас хумсалсан асуудлыг хөндөж байна. Баримт нотолгоогүй, хэн нэгний нэр төрд санаатайгаар халдаж, шантаажилж байгаа хэрэг огт биш. Хэзээ мөдгүй нийслэлчүүд бидэнтэй нүүр тулах гай тотгорын тухай ярьж байгаа хэрэг. Ер нь авлига хээл хахуулийн аргаар хэдэн худаг хааж, дарж, байшин барьсан нь нууцлагдмал. Ганц Баянзүрх дүүргийн 14 дүгээр хорооны ус хамгаалалтын бүсэд 11 худаг дарагдсан байж. Тэгвэл замынхаа баруун талд баригдсан "Рапид харш" хороолол, "Япон" хороолол, энэ хорооллуудын өмнөх талбайд ч гэсэн гүний худаг байсан. Дээрх хорооллууд сүндэрлэхдээ гүний худгуудыг мэдээж хаасан л байж таарна. Ер нь дүүрэг дүүргээр нь аваад үзвэл яг хэчнээн барилга, байшин та бидний ундны эх үүсвэр дээр сүндэрлэсэн нь бүхний өмнө ил тод болно. Харамсалтай нь энэ бүхнийг дэлгэхийг хэн ч хүсэхгүй байна. Нэгэнт баригдчихсан барилга гээд нүдээ аниад өнгөрч болохгүй дэндүү том асуудал. Цаана нь улаанбаатарчуудын ус уур хувь яригдаж байгаа болохоор тэр. Гэр хороололтойгоо үлдэх үү Улаанбаатар хотын хувьд дөрвөн эх үүсвэртэй. Нийслэлийн усан хангамжийг төвийн эх үүсвэрийн "А", үйлдвэрийн районы эх үүсвэр буюу "Б", мах комбинатын "В", дэд эх үүсвэр "Г" станц хэмээн хуваадаг. Үндсэндээ Туул голын сав газрын дагуу байгаа 160-170 гүний худгаас усаа татаад нийслэлчүүдийн ундны, ахуйн, үйлдвэрийн, төвлөрсөн шугам сүлжээнд холбогдсон орон сууцны иргэдийн хэрэгцээг хангадаг байна. Мөн энэ уснаасаа бид зөөврийн худгаар дамжуулан гэр хорооллын иргэдийн усны хэрэгцээг хангадаг. Зарим гэр хорооллын дунд ганц нэг гүний худаг байдаг. Эдгээр гүний худаг нь төвлөрсөн шугам сүлжээгээр явахгүй байгаагаас бохирдох магадлал өндөр байгааг хэлэх хэрэгтэй. Туул голыг дагаад Яармагийн гүүр хүртэл жижигхэн цагаан байшингууд байдаг. Тэгвэл энэ нь хотын ундны усны эх үүсвэрүүд ажээ. Харин дээрх хорооллууд та бидний ундны усыг хэрхэн бохирдуулж байгаа тухай аудитын газрын дүгнэлтэд тодорхой бичсэн байдаг. Тодруулбал, аудитын газрын дүгнэлтэд " Дээрх компаниудын барилга нь 37 дугаар худгаас 50-70 метрийн зайд ойрхон байгаа нь Усны тухай хуулийн 22.32 дахь заалтыг зөрчиж, ахуйн болон барилгын хог хаягдал нь хөрсний бохирдол үүсгэж гүний худагт нөлөөлөх магадлалтай байна" гэж бичжээ. Дээр нь УСУГ-ын 37, 38 дугаар худгуудаас цэвэр усыг олборлон хэрэглэгчдэд түгээсээр байгаа нь эрсдэлтэй байна. Тухайлбал, УСУГ-ын 37 дугаар худагт хийсэн Усны төв лабораторийн бактериологийн 2013.06.03-ны шинжилгээний дүнгээр нэг мл усан дахь нийт нянгийн тоо 100 байтал үүнээс хэд дахин их гарчээ. Энэ мэтчилэн дүгнэлтүүдээс үндэслэж нийслэлчүүд бидний уудаг ус бохирджээ гэж хэлээд байгаа юм. Хоногт бүрэн цэвэрлэгдээгүй 170 мянган м/куб усыг бид Туул гол руу хаядаг байна. Зөвхөн ахуйн бохир усыг цэвэрлэх зориулалттай энэ байгууламж руу үйлдвэрийн асар их бохирдолтой усыг оруулж ж байгаагаас болоод ачааллаа дийлэхээ больжээ. Уг нь 100 хувь цэвэрлэх ёстой бохирдлоо 88-93 хувьтай цэвэрлээд тэр чигээр нь Туулд хаяж байна гэсэн үг. Зүй нь үйлдвэрүүдийн дэргэд цэвэрлэх байгууламжууд байх ёстой. Ингээд үйлдвэрийн дамжлагаар цэвэрлэгдээд ирсэн бохирдлыг төв цэвэрлэх байгууламж маань дахин цэвэрлээд хаях ёстой юм. Гэтэл тийм дамжлага байхгүйгээс Туул гол маань цэвэр цэнгэг байж чадахгүй байна. Туул гол Лүн, Орхон голд цутгатлаа цэвэршиж чадахгүй байгаа. Хатан туул гэж нэрлэгддэг Туул гол өнөөдөр хамгийн "өндөр бохирдолттой гол" гэсэн нэр хаяг зүүчихсэн явж байна. Түүнчлэн удахгүй Монгол Улс олон улсын шүүхэд дуудагдаж мэдэх талаар судлаачид сануулжээ. Учир нь энэ их бохирдолттой голууд шууд Дэлхийн цэнгэг усны нөөц болох Байгаль далайд цутгаж байгаа. Тиймээс бид одооноос гол усныхаа бохирдолтод анхаарал хандуулж дорвитой арга хэмжээ авахгүй бол зөвхөн өөрсдийн ундны усны нөөцийн талаар биш хүн төрөлхтний усны нөөцийг үгүй хийх аюул ойрхон байгаа аж. Үүнээс гадна Улаанбаатар хотын нөөц тодорхойгүй. Нийт нөөц бол 230 мянган м/куб гэж 1977 онд орос ах нар тогтоож өгсөн байдаг. Үүний дараа Улаанбаатар хотын усан хангамжийн асуудлаар Жайка бас судалгаа хийжээ. Гэхдээ бас л нэг 230 мянган м/куб орчимд байна л гэсэн тойм зүйл гаргасан байна. Харамсалтай нь судалгааг 1977 оноос хойш олон жил хэрэглэсэн. Гэвч нийслэлийн хүн ам өсч байна. Тэр хэрээрээ хэрэглээ асар их нэмэгдэж байгаа. Хотын хэрэгцээг 1 сая 200 мянган хүнээр бодоод тооцоход 328 мянган м/куб болж байгаа юм. Тэгэхээр өнөөдөр өдөрт 170 мянган м/куб усыг ундны усны эх үүсвэрээс авч төвлөрсөн сүлжээгээр дамжуулан хэрэглэж байна гэсэн үг. Өдөрт хэрэглэж байгаа 170 мянган м/куб ус, байгаа нөөц 230 мянган м/куб хоёрын хооронд 50 мянган м/куб ус байгаа юм шиг харагдаж байгаа боловч хаана ямар айл хашаандаа худагтай байгааг тооцоолж гаргасан судалгаа байхгүй нь харамсалтай. Өнөөдөр нийслэлчүүд ундны усны нөөцгүй болчихоод байна. Эрдэмтдийн судалгаагаар бол 2025 он гэхэд Улаанбаатар хот ундны усгүй болно гэжээ. Гэвч барилга, байшин нэмэгдсээр байна. Мөн гэр хорооллыг барилгажуулснаар усны хэрэглээ асар их нэмэгдэнэ. Тэр их усны хэрэглээг хангах нөөц Туул голын сав газарт байхгүйг судлаачид сануулж байна. Эндээс 150 км газарт байгаа Хэрлэнгийн голоос ус татаж болох аж. Гэхдээ үүнийг ажил хэрэг болгоход хэдэн арван тэрбум ам.доллар шаардагдах нь мэдээж. Өнөө маргаашгүй шийдчих ажил биш нь мэдээж. Бид алт, зэс зэрэг байгалийн баялаггүй бол амьдарч болно. Гоё ганган байшин барилга машин техникгүй амьдрал үргэлжилнэ. Харин усгүй бол хүн төрөлхтөн та, бид 1-2 хоногоос илүү амьд явж чадахгүй. Хүний биеийн хувийн жингийн 70-80 хувийг ус бүрдүүлдэг. Энэ усаа бага зэрэг л алдах юм бол үндсэндээ амьд явах эрхээ алдаж байна л гэсэн үг. Тийм учраас энэ бол хүний амьд явах эрхтэй холбоотой амин чухал асуудлын нэг. Ус өөрөө юугаар ч орлуулж болдоггүй байгалийн баялаг. Гэтэл дээр нэр дурьдсан эрхмүүд бидний амьд явах эрхэнд бүдүүлгээр халджээ. Зөвхөн өнөө маргаашийн ашиг сонирхолдоо автаж. Усны хэрэглээ нэмэгдэнэ гээд хотоо барилгажуулж чадахгүйд хүрэх үү. Өмнөхийнхөө хийсэн лайг дараагийнх нь үүрдэг байх ёсгүй. Мэргэжлийн хэллэгээр бол Туул голын хөндий, түүний цутгалуудын хөндийг хамарсан аллюви болон аллювипролювийн уст үе гэж байдаг юм байна. Энэ уст үеэс өөр Улаанбаатар хотын хэрэгцээг хангахуйц арвин ихээр цэвэр ус хураагдаж хуримтлагддаг тогтоц бүхий газар байдаггүй аж. Ундны усны хамгаалалтын бүсэд барилга барьж, хөрсний бүтцийг эвдэх нь усны тэжээгдэл судсыг нь тасалж буй хэрэг юм. Жишээ нь "Дүнжингарав" зах байрласан хэсэгт цэнгэг усны эх байдаг. Наагуурх орон сууцууд нь судал дээр нь байрладаг. "Хурд" компанийн барьсан "Рапид" хороолол хүртэл цэвэр усны судал дээр байдгаас шинээр баригдсан орон сууцных нь зоорийн давхарт ус дүүрч, ашиглалтад оруулах боломжгүй болсон тухай шуугиж байсан. Нийслэлээс гүний усны хамгаалалтын талбайг багасгасан танасан, газрыг нь зарсан шийдвэрүүд бий. Энэ тооноос хэд давсан хамгаалъя, болохоо байлаа та минь гэсэн уриалгуудыг мөн гаргасан байдаг. Гэхдээ хамгаалах талаарх шийдвэрүүд нь огтоос хэрэгждэггүй, хотын даргын мэдэл хүрдэггүй гэж хошуу цорвойдог. Тухайн үеийн М.Энхболд, Н.Батбаяр, Г.Мөнхбаяр гэсэн хотын дарга нар хууль зөрчин хасч танахдаа сайн үйлчилчихдэг захирамжтай байжээ. Ийм л хотын даргатай байсан хүмүүс бид юм. Хэн хэзээ, хэрхэн яаж одоогийн болон ирээдүйн улаанбаатарчуудаа ундны
Өнөөдөр 9 цаг 31 минут Монголд анх гар утас оруулж ирсэн гэх гавьяатай Мобиком компанийн нэр хүнд дахин унаж өдгөө дотооддоо бүсээ чангалах дээрээ тулаад байна. Энэ асуудлаас болж хэрэглэгчид "Мобиком" дампуурлаа гэж үү. Арай ч дээ гэж уулга алдаж уйлах шахам байна. Тодруулбал тус компанийн удирдлагууд ашиг орлого багассан учраас "Улуснет", "Ньюком", "Мобиком", "Мобинет" зэрэг дөрвөн охин компанийнхаа захиргааны бүтцийг цөөлж, зааланд суудаг теллерүүд болон бусад ажилчиддаа сайн дураараа ажлаас халагдаж болно гэж мэдэгдсэн байна. Бидэнд олдсон мэдээллээр тус компани одоогоор 2000 гаруй ажилтнаа өөрсдийнх нь хүсэлтээр халахаар зохих шагнал болон хангамжийг нь өгч байгаа гэсэн. Ямар ямар газартаа бүтцийн өөрчлөлт хийж байгаа нь одоогоор тодорхойгүй байгаа юм. Нөхцөл байдал ийм болсонд хэрэглэгчид "Мобиком" компанийг дампуурлын ирмэгт ирлээ гэж үзэж байна. Өнгөрсөн жилээс тус компанийн хуучин дарга, захирлууд нь өөр компани руу шилжиж, "Мобиком"-ын үнэн дүр төрхийг нийтэд ил болгон тус газрын дотоод бүтэц ямархуу байдгийг олонд илчилж байсан. Уг нь тус компанийн ашиг орлого тэгтлээ доошоо орж буурахгүй гэдгийг жирийн нэг иргэн ч мэднэ. Бидний мөнгийг 17 жилийн турш баруун солгойгүй авч, өөрсдөө баяжчихаад өнөөдөр гэв гэнэт алдагдалтай ажиллаж эхэллээ гэж ярих болсон нь хэн хүний сонирхлыг татаж байгаа юм. "Мобиком"-ын ашиг орлого нь буурч эхэлсэн нь үнэн үү Уг нь нэлээн том хөрөнгө оруулагч болох Англи, Япон хоёр эзнийх нь дургүй хүрсэн учраас тэд Монголд хөрөнгө оруулалт хийхгүй гэж мэдэгдсэн байна. Иймээс данхайсан том захиргааны албаа цомхотгож, дээрээс нь мөрөөрөө ажлаа хийж явсан теллер охидууд ийнхүү гудамжинд гарч ажилгүйчүүдийн тоог нэмэхээр болжээ. Хачирхалтай нь өнөөдөр 1.5 сая хэрэглэгчидтэй гэгддэг "Мобиком"-д өдөрт хэдэн зуун сая төгрөг эргэлдэж байдаг. Гэтэл энэ хэдэн тэрбумаар яригдаж байсан мөнгө хаашаа урсаж орсон бэ гэдэг нь олны анхаарлыг татаад байгаа юм. Өөрөөр хэлбэл "Мобиком"-ын дараа төлбөрт хэрэглэгчдийн барьцааны мөнгөнөөс тэд асар их ашиг олсныг нь холбогдох байгууллагууд нь тогтоогоод өгсөн шүү дээ. Хэрэглэгчдийн мөнгийг удаа дараа халаасалж байсан дээрх хоёр эрхэм ийм олон хүмүүсийг гудамжинд гаргаж байгаа нь зохистой үйлдэл гэж хэлэх хүн олдохгүй л байх. Эцэст нь хэлэхэд Монгол Улсын өнцөг булан бүрт "Мобиком"-ын салбар нэгж байдаг. Энэ бүх салбаруудад хэдэн арван тэрбум төгрөг урсаж, чухам хаашаа гарч хэний ямар данс руу ороод байна вэ гэдгийг хуулийнхан шалгаж үзэх цаг нь болжээ. Хөрөнгө оруулалтаа татаж буй гадаад нөхдөөс "Бидний дараа төлбөрт үйлчилгээний барьцааны 10 гаруй тэрбум төгрөгийг нэхэмжилмээр байна" гэх иргэдийн хүсэлт маш их буйг энэ дашрамд дайж байна. Р.Саруул Эх сурвалж: 
Өнөөдөр 10 цаг 4 минут Ардын намын дотоод зөрчил савнаасаа халиад эхлэв бололтой. Сүүлийн хэд хоногт Нийслэлийн намын хорооны даргын суудлын төлөөх тэмцэл ил, далд үргэлжилж байгаа. Д.Сумъяабазар, Ц.Сандуй нарын хооронд болж буй энэ өрсөлдөөнд хэн ялах вэ гэдэг МАН-ын дотоодод нэн чухал асуудал болоод байна гэсэн дүгнэлтийг зарим хүн хийж байна. Учир нь нийслэлийн дүүрэг, хороодын Намын хорооны хурлууд уржигдраас эхэлсэн байна. Уржигдар эхэлсэн хороодын Намын хорооны хурлууд хуйвалдааны байдалтай боллоо гэсэн гомдол, саналд Тусгаар тогтнолын ордон дарагдаад байгаа гэнэ. Тэгвэл өчигдөр дүүргүүдийн Намын хорооны хурлууд бүр ч халуухан болж өнгөрчээ. Баянгол дүүргийн Намын хорооныхон хоорондоо зодолдож, нармайгаа нээлцэх шахсан гэх мэдээлэл байна. Мөн Сүхбаатар дүүргийн Намын хорооны хурал хэрүүлтэй уруултай болж, эцэст нь тэнд харьяалагддаг байсан Ерөнхий сайд МАН-ын дарга асан С.Баяр, Сү.Батболд нарыг намын хорооны гишүүнээс хассанаар өндөрлөжээ. Дүүргийн Намын хороо нь 76 гишүүнтэй байна хэмээн МАН-ын дүрэмд байдаг аж. Тэндээс 10 гаруй хүн Нийслэлийн намын хорооны Бага хурлын гишүүн болж, өөрөөр хэлбэл Д.Сумъяабазар, Ц.Сандуй хоёрын аль нэгийг даргаар сонгох эрхтэй болдог юм байна. С.Баяр, Сү.Батболд нарыг намын хорооны гишүүнээс зайлуулсан нь өнгөц харахад Нийслэлийн намын хорооны дарга хэн болох вэ гэсэн ил сөргөлдөөний нэг хэсэг мэт боловч хачир дээрээ өөр зорилготой болохыг учир мэдэх хүмүүс, улс төрийн ажиглагчид хэлж бана. Тодруулбал, цагтаа энэ намын жолоог ээлж дараалан атгаж явсан хоёр эрхмийг хамтад нь Дүүргийн намын хорооны хурлын гишүүнээс хассан нь МАН-аас хөөсөнтэй агаар нэг гэнэ. Энэ нь МАН-ын өнөөгийн удирдлагууд хийгээд өмнөх дарга нарын хооронд үүсээд байсан ан цав нь нэгэнт хагарал болж хувирсны илрэл гэцгээж байна. МАН-ын XVIII Их хурлаас хойш "Хагарлаа, бутарлаа..." хэмээн ил далд яригдсаар ирсэн шинэ, хуучин дарга нарын үл ойлголцол, эв түнжингийн асуудал бус энэ намын цаашдын хувь заяанд нөлөөлөх томоохон сөргөлдөөний "албан ёсны" эхлэл болж буй нь нэгэнт тодорхой болов бололтой. Б.Дамдин Эх сурвалж: Зууны мэдээ  
Өнөөдөр 11 цаг 36 минут Парист энэ сарын 2-нд алдарт "Givenchy" брэнд 2014-2015 оны эмэгтэйчүүдийн намар, өвлийн шинэ коллекцио дэлгэлээ. Энэ намар тэд тод өнгөний шийдэл бүхий чимэглэлтэй шулуун урт загварууд болон уламжлалт нармын бор шаргал өнгийг торон материалтай хослуулсан урласан байсан бөгөөд өвлийн загвартаа ч бор шаргал өнгийг хадгалан үслэг эдлэлээр чимэглэн өгчээ. Ингээд "Givenchy" брэндийн 2014-2015 оны эмэгтэйчүүдийн намар, өвлийн шинэ коллекцийг хамтдаа тольдоё. Г.Даша next prev next prev  
Өчигдөр 13 цаг 13 минут Оскарын наадамтай зэрэгцэн болдог "Academy Award Party" өчигдөр Холливуудад боллоо. Уг Холливудын урлагийн оддын чуулдаг үдэшлэгийг "Elton John AIDS Foundation" 22 дахь жилдээ болж байгаа ба анх 1993 онд Оскарын 63 дахь удаагийн наадамтай эн зэрэгцэн уг хандивын үдэшлэг өнөөдрийг хүртэл жил бүр хүрээгээ тэлэн өргөн хүрээнд зохиогдох болжээ. Алдарт дуучин Элтон Жон ДОХ-ын эсрэг сангаа анх 1992 онд санаачлан 1993 оноос дэлхийн 55 оронд сайн дурын үйл ажиллагааг явуулан 22 сая ам.долларыг цуглуулжээ. Тэрбээр уг сангийнхаа нэрэмжит "Academy Award Party"-ыг жил бүр хийдэг бөгөөд энэхүү үдэшлэг нь хамгийн өндөр үнэ бүхий тасалбартай шоунд тооцогддог юм байна. 2009 онд уг үдэшлэгийн тасалбар 3500 ам.доллар буюу 2400 евро байжээ. Мөн тэрбээр 2010 онд энэхүү үдэшлэгээрээ дамжуулан 8 сая ам.доллар цуглуулж байсан байна. Энэ жилийн "Academy Award Party"-д алдарт дуучин Lady Gaga, Sheryl Crow, алдарт дизайнер Tommy Hilfiger, Donatella Versace, топ модель Heidi Klum, Angela Lindvall, жүжигчин Neil Patrick Harris, Kim Kardashian, телевизийн шилдэг хөтлөгч Sharon Osbourne болон олны танил эрхмүүд саатсан юм. Ингээд Элтон Жонын "Academy Award Party"-д саатсан оддын зургийг хүргэе. Г.Даша next prev next prev  
2014 оны 2 сарын 18 next prev next prev  
Гаалийн ерөнхий газраас 2013 онд хийсэн болон энэ оны нэгдүгээр улиралд хийж, хэрэгжүүлж буй үйл ажиллагааныхаа талаар 2014 оны гуравдугаар сарын 4-нд хэвлэлийн бага хурал зохион байгуулсан. Энэ хуралд Гаалийн ерөнхий газрын дарга О.Ганбат, Төрийн захиргаа удирдлагын газрын дарга О.Даваасүрэн, Хууль сахиулах худалдааг хөнгөвчлөх газрын дарга Ё.Бат-Эрдэнэ зэрэг албаны хүмүүс оролцсон юм. Гаалийн байгууллага хяналт шалгалтын гаалийн улсын байцаагч нарыг нэг гаалийн газар хороо боомтод удаан хугацаагаар ажиллуулахгүй байх, эрсдэлээс урьдчилан сэргийлэх, сэлгэн ажиллуулах, хяналт шалгалтын үр нөлөөг дээшлүүлэх зорилгоор 2013 онд 384 гаалийн улсын байцаагч, 2014 оны нэгдүгээр улиралд 314 гаалийн улсын байцаагчийг сэлгэн ажиллууллаа. Энэ нь төрийн тусгай албан тушаалд ажиллаж буй нийт 1128 гаалийн улсын байцаагч нарын 74 хувь болж байна. 2013 онд гаалийн улсын байцаагчийн нээлттэй сонгон шалгаруулалтыг зарлаж, шударга, нээлттэй, ил тод зохион байгуулсанаар нийт 500 гаруй оролцогчоос 47 шинэ залуу гаалийн улсын байцаагчаар эгнээгээ тэлж, бүгдийг Замын-Үүдийн гаалийн газарт томилон ажиллуулснаар эхний үр дүн гарч байна. 2013-2014 онд үүрэгт ажилдаа хайнга хандсан, өргөсөн тангарагаасаа няцсан, үүрэг даалгавар хангалтгүй биелүүлсэн, ажлын цагаар согтууруулах ундаа хэрэглэсэн нийт 76 гаалийн улсын байцаагчид сахилгын арга хэмжээ авч, хариуцлага ногдуулсан. Үүнд : · Гаалийн албанаас халсан  14 гаалийн улсын байцаагч · Зэрэг дэв бууруулсан – 18 гаалийн улсын байцаагч · Албан тушаал бууруулсан – 8 гаалийн улсын байцаагч · Гаалийн улсын байцаагчийн эрхийг хассан – 6 гаалийн улсын байцаагч · Сануулах арга хэмжээ авагдсан – 30 гаалийн улсын байцаагч Гаалийн байгууллага нь үйл ажиллагааныхаа талаар хэвлэл мэдээлэл, олон нийтийн байгууллагуудтай хуулийн хүрээнд нээлттэй хамтран ажиллах тул та бүхнийг Гаалийн ерөнхий газрын Хууль, эрх зүйн хэлтэст хандахыг урьж байна. 7 цаг 12 минутын өмнө Ч.Гэрэлтуяа  
Эдийн засгийн хөгжлийн яам 2013 оны тавдугаар сараас эхлэн нийслэлд "Гудамж" төслийг хэрэгжүүлж эхлээд буй. Уг төслийн хүрээнд "Хотын төв", "Хурдны зам", "Гэр хороолол" гэсэн гурван дэд төслийг хэрэгжүүлж, авто замын сүлжээг өргөтгөн хөгжүүлэх, хурдны замууд барих, гэр хорооллын дэд бүтцийг цогц байдлаар шийдвэрлэх, орчин үеийн шаардлага хангасан шинэ гудамж замыг бий болгохоор ажиллаж байгаа юм. Өнгөрсөн онд Сонгинохайрхан дүрэгт "Өнөр" хороолол, Саппорогийн тойрог зэрэг бүтээн байгуулалтыг барьж байгуулсан билээ. Тэгвэл энэ хавраас буюу дөрөвдүгээр сараас 100 айл, Авто плаза, Оргил рашаан сувиллын уулзваруудын зам барилгын ажлыг эхлүүлэхээр төлөвлөсөн байна. Мөн Дарь-Эхийн ууллзвараас, Чингис зочид буудлын араар Сансрын туннелийн наад үзүүр хүртэл 0.75 км замыг өргөтгөх товыг тогтоож, Туулын хурдны замын барилгын ажил эхлүүлэх гэнэ. 4 минут 37 секундын өмнө А.Алтанзул  
23 минутын өмнө Баригдаж буй барилгаас төмөр унаж, хүний амь нас эрсэдсэн тохиолдол сүүлийн хоёр жилийн дотор гурван удаа гарсан. Хамгийн сүүлд Чингэлтэй дүүргийн дөрөвдүгээр хороонд Макс группын барилга дээрээс краны тулгуур төмөр унаж, замын хөдөлгөөнд оролцож явсан Land Cruiser-200 маркын автомашин дээр унаж, хүний амь нас эрсэдсэн харамсалтай хэрэг гарсан билээ. Уг хэрэг гарсны дараа Макс өргөө компанийн туслан гүйцэтгэгч Нэт класс компанийн аюулгүй байдал, эрүүл ахуйн ажилтан болон удирдлагыг нь саатуулаад байсан юм. Энэ хэргийг Чингэлтэй дүүргийн цагдаагийн нэгдүгээр хэлтэст эрүүгийн хэрэг үүсгээд прокурорын хяналтан дор шалгалтын ажил үргэлжилж байгаа юм байна. А.Өлзий  
1 минутын өмнө Украйны экс гадаад хэргийн сайд Петр Порошенко Крымээс бусад Украйны бүх нутаг дэвсгэрт олон улсын ажиглагчид, шинжээчид, сэтгүүлчид болон бусад хүмүүс чөлөөтэй зорчиж болно гэж мэдэгдлээ. Тэрбээр "Бид олон улсын аль ч төлөөлөгчдийг хүлээн авахад бэлэн байна. Бид Европ дахь Аюулгүй байдал, хамтын ажиллагааны байгууллагатай гэрээ байгуулсан. Энэ гэрээний хүрээнд Украйнд олон талын ажиглагч, шинжээчид ажиллах боломжтой болсон. Крымын хойгоос гаднах Украйны газар нутаг аюулгүй байх болно" хэмээн мэдэгдлээ. А.Өлзий  
Өчигдөр 16 цаг 49 минут Баян өв залгамжлагч Парис Хилтон өчигдөр Калифорн дахь "Lemonade"-ээр үйлчлүүлэн өдрийн зоогоо сонгожээ. Тэрбээр энэ удаад цасан цагаан гоёлыг онцолжээ. Түүний унаж яваа төмөр хөлөг болон өмссөн бүх хувцас, цүнхээ хүртэл цагаан байхаар сонгосон нь ийнхүү папарацичдын дуран өртжээ. А.Зул  
Өчигдөр 11 цаг 13 минут Оскарын улаан хивсний ёслол дээр Холливудын одод хэрхэн гоёх бол гэдэг үргэлж олны анхаарлыг төвд байсаар ирсэн билээ. Тэгвэл энэ удаагийн Оскарын улаан хивсний ёслолд залуу жүжигчин, дуучин . Учир нь тэрбээр баруун хөлөө гаргасан урт хар даашинзаар гоён гэрэл зурагчдын өмнө өөртэй итгэлгүйхэн магадгүй ичингүйрэн поз аван зогссон юм. "Twilight" цуврал тоглосон залуу одын энэхүү поз 2012 онд Оскарын улаан хивсний ёслолд Анжелина Жолигийн мөнхөлсөн алдарт позны хаана ч хүрсэнгүй хэмээн үзэгчид цахим хуудсаар өдөржин жиргэжээ. Г.Даша  
Өчигдөр 11 цаг 0 минут Холливудын "Dolby Theatre"-т өчигдөр Америкийн кино академийн зүгээс санаачлан зохион байгуулдаг 86 дахь удаагийн Оскарын шагнал гардуулах ёслолын арга хэмжээ боллоо. Оскарын энэ удаагийн наадмыг Америкийн хошин шогч, жүжигчин, телевизийн шоуны хөтлөгч Эллен Деженерес хоёр дахь удаагаа хөтлөн үзэгчдийг хөтлөсөн юм. Тэрбээр шагнал гардуулах ёслолын арга хэмжээний үеэр Холливудын одод Мэрил Стрийп, Жулия Ровертс, Брэдлэй, Анжелина Жоли, Брэд Питт зэрэг алдартнуудыг дуудан хамтдаа гэрэл зургаа татуулан үүнийг твиттерт жиргэн хэр их хүн үзэхийг харья. АНУ-ын Ерөнхийлөгч Барак Обамагийн зургийг твиттерт жиргэсэн амжилтыг эвдэх нь үү, үгүй юу Та нар од. Хэр их хүн жиргэхийг хамтдаа үзье хэмээн хошигносон. Гэхдээ энэ хошигнол биелэлээ олон түүний твиттерт жиргэсэн уг зургийн найман цагийн дараа л гэхэд хэдийнээ 2 сая 470 мянган хүн дахин жиргэж твиттерийн бүх цаг үеийн дээд амжилтыг эвджээ. Мөн тэрбээр энэхүү зургаа өөрийн фейсбүүк хуудаснаа "Хэрвээ Bradley-гын гар нь арай урт байсансан бол сайхан зураг байх байлаа" хэмээн оруулсан нь 1.5 сая хүнээс "Like" авчээ. Г.Даша  
Өнөөдөр 12 цаг 30 минут УИХ-ын гишүүн Ж.Батсуурь Сүхбаатар, Дорноговь аймгийн зарим суманд тархаад байгаа шүлхий өвчинтэй холбоотой асуудлаар өчигдөр Шадар сайд Д.Тэрбишдагвад асуулга тавилаа. Тэрээр асуулгадаа мал амьтны гоц халдварт шүлхий өвчний вакцины чанар болон вакцинжуулалтын ажлын үр дүн, халдварт шүлхий өвчин яагаад олон аймаг, сумын нутаг дэвсгэрийг хамран тархах болсон шалтгааныг тогтоосон эсэх талаар мэдээлэл ирүүлэхийг хүсчээ. Мөн төрийн байгууллагуудаас шүлхий өвчний эсрэг авч хэрэгжүүлж байгаа арга хэмжээ, үр дүн, хэдий хэмжээний хөрөнгө мөнгө, техник хэрэгсэл зарцуулсныг УИХ-ын нэгдсэн хуралдаанд танилцуулахыг хүссэн байна. С.Шийлэг  
Өнөөдөр 11 цаг 3 минут Уул уурхайн яамнаас өгч буй мэдээллээр Монгол Улс энэ оны гуравдугаар сарын 4-ний байдлаар улсын хэмжээнд дунджаар ердийн хэрэглээний 35 хоногийн газрын тосны бүтээгдэхүүний нөөцтэй байна. Үүнээс А-80 автобензин 43, Аи-92 автобензин 32, дизелийн түлш 42, ТС-1 22 хоногийн нөөцтэй байгаа аж. Газрын тосны бүтээгдэхүүний нөөцийн хэмжээ өнгөрсөн оноос хойш тогтмол өсөлттэй байгаа билээ. Л.Дэлгэр  
Өнөөдөр 9 цаг 0 минут Засгийн газраас Японы зах зээлд босгосон "Самурай" бондын хөрөнгө болон "Чингис" бондын үлдэгдлийг үйлдвэржилтийг дэмжих төслүүдэд зарцуулахаар шийдвэрлэсэн. Улмаар Засгийн газар санхүүжилт хүссэн иргэдийн төслүүдийг хүлээн авч шалгаруулахаар болсон. Төслийнхөө танилцуулгыг өгсөн иргэд дор бүртээ "Миний төсөл шалгарч байгаа болов уу. Санхүүжилт олдох уу" гэсэн хүлээлттэй байгаа байх. Засгийн газраас долоо хоног бүрийн даваа гаригт зохион байгуулдаг "Бүтээн байгуулалтын цаг" уулзалтад өчигдөр Эдийн засгийн хөгжлийн сайд Н.Батбаяр оролцож үйлдвэржилтийг дэмжих төслүүдийг хэрхэн шалгаруулж байгаа талаар мэдээлэл өглөө. Нийтдээ 1151 төсөл ирснээс 888- ыг нь шалгаруулжээ. Н.Батбаяр сайд ямар төслүүдийг нь хассан тухайгаа тайлбарлалаа. Түүний тайлбарласнаар давхардсан 61, хэт өндөр буюу долоон их наяд төгрөгийн санхүүжилт хүссэн хоёр, үйлвэржилтийг дэмжих гэдэг зорилгод нийцээгүй 200 төслийг хасчээ. Ингэснээр 888 төсөл шалгарч үлдсэн байна. Шалгарсан 888 төслөөс 131 нь экспортыг нэмэгдүүлэх, үлдсэн 757 нь импортыг орлох төсөл ажээ. 888 төслийн нийт өртөг нь 7.1 их наяд төгрөг бөгөөд иргэд үүнээс 4.2 их наядыг нь зээлэх санал ирүүлжээ. Үлдсэн санхүүжилтийг нь өөрсдөө гаргах боломжтой гэж үзсэн байна. Экспортыг нэмэгдүүлэх 131 төсөл нь нэг их наяд, импортыг орлох 757 төсөл нь 3.2 их наяд төгрөгийн санхүүжилт хүсчээ. Шалгарсан 888 төслийн эзэд арилжааны банкинд хандаж төслөө танилцуулан шалгуулах юм байна. Тухайн арилжааны банк нь энэ төсөлд зээл олгох боломжтой гэж үзсэн тохиолдолд Хөгжлийн банкинд хүсэлт гаргах юм гэдгийг Н.Батбаяр сайд хэллээ. Дээрх төслүүдийг хэрэгжүүлснээр 40 мянган ажлын байр бий болох, эдийн засаг есөн их наяд төгрөгөөр тэлнэ гэсэн судлгааны дүн гарсан байна. Мөн дунджаар 55 сарын дотор зээлээ эргэн төлөх боломжтой гэж үзжээ. Үнээс үүдэн зээл олгох журмаа боловсруулах юм байна. Журамдаа дараахь заалтыг оруулах гэнэ. Үүнд: 1.Зээлээ төгрөгөөр олгоно 2.Таван жил буюу 60 сарын хугацаатай зээл олгоно 3.Хүү нь жилийн есөн хувиас илүүгүй байна 4.Урьдчилсан төлбөрөөс чөлөөлөх хугацаа 12 сараас доошгүй байна гэсэн заалт байх ажээ. С.Шийлэг  
Өнөөдөр 11 цаг 25 минут "Харанга" хамтлагийн 25 жил болж буйг тохиолдуулан хамтлагийн гишүүд бие даасан уран бүтээлээ фенүүддээ дэлгэсээр байгаа билээ. Тэгвэл тус хамтлагийн дуучин, Соёлын тэргүүний ажилтан Х.Лхагвасүрэн өнөөдөр "АСА" цирот "Монгол ээж" шинэ цомгийн баяр болгож бүх сайхан ээжүүддээ зориулан амьд тоглолтоо хийх гэж байгаа билээ. Тоглолтод "Харанга" хамтлаг бүрэн бүрэлдэхүүнээрээ оролцох бөгөөд ээжийн тухай олон сайхан дуутай, поп дива Т.Ариунаа болон Соёлын тэргүүнйи ажилтан, дуучин Х.Оюунбилэг нар урилгаар оролцох юм. "Монгол ээж" амьд тоглолтод түүний шинэ цомогт орсон дуунууд төдийгүй хит болсон дуунууд дуулагдах юм. Монголын үндэсний "АСА" циркт болох тоглолтын ерөнхий зохион байгуулагчаар "Брос рекордс", "Music&amp;Love", "Jojo’s toys", зохион байгуулагчаар "Desoft media", "New star"студи, Монголын үндэсний цирк, www.easyticket.mn ажиллаж байгаа бол тоглолтын продюсерээр Соёлын тэргүүний ажилтан М.Болд, найруулагчаар Соёлын тэргүүний ажилтан Д. Лхагвадорж нар ажиллаж байна. Түүний хамт энэ үдшийг хөглөх эрхмүүд бол Монголын шилдэг уран бүтээлчид бөгөөд "Никитон" хамтлагийн гитарчин, Соёлын тэргүүнйи ажилтан Д.Өлзий-Орших, "Соёл-Эрдэнэ" хамтлагийн бөмбөрчин Соёлын тэргүүний ажилтан Б.Цолмон, "New star" студи даралтат хөгжимчин, Соёлын тэргүүний ажилтан С.Гантөр, "Bro’s records" хөгжмийн зохиолч, даралтат хөгжимчин, Соёлын тэргүүний ажилтан Г.Онон, "Никитон" хамтлагийн басс гитарчин, Соёлын тэргүүнйи ажилтан Г.Буян-Өлзий нар амьд хөгжмөөр хөглөх нь ээ. Тоглолтын тасалбар 40 мянган төгрөгийн үнэтэй бөгөөд www.easyticket.mn сайт болон 1199 дугаарт холбогдож үнэгүй хүргэлтийн үйлчилгээг авах боломжтой юм. "Монгол ээж" тоглолт өнөөдөр, маргааш хоёр өдөр эгшиглэнэ. Г.Даша  
Өнөөдөр 11 цаг 0 минут Эмэгтэйчүүдийн эрхийн өдрийг угтан жендэрт суурилсан хүчирхийлэл гэр бүлийн хүчирхийллийн эсрэг агуулга бүхий "Эмэгтэйчүүдийн дүр төрх" сэдэвт Стрийт арт Артивизм бүтээлийг Хууль зүйн яамны дэмжлэгтэйгээр "Өөрчлөлтийн төлөөх Залуу эмэгтэйчүүд" ТББ, Нийслэлийн Соёл урлагийн газар- тай хамтран бүтээжээ. Эмэгтэйчүүдийн олон дүр төрх, амьдралыг 20 гаруй залуу уран бүтээлчид өөрсдийн уран сэтгэмжээрээ сонирхолтой, бүтээлчээр илэрхийлсэн бөгөөд уг бүтээл нь Улаанбаатар хотын өнгө төрхөд давтагдашгүй нэгэн үзэмжийг нэмэх юм. Арт- Активизм- Артивизм нь нийгмийн эерэг өөрчлөлт шаардлагатай сэдвүүдийн талаар урлаг, уран бүтээлчдээр дамжуулан нийгэмд нөлөөлөх арга бөгөөд орчин үеийн дэлхийн чиг хандлага болоод байгаа юм. Энэ нь орчин үеийн урлагийн нэг хэлбэр бөгөөд олон нийтийн ялангуяа залуусын анхаарал, сонирхлыг татахуйц шинэлэг илэрхийлэл болдог байна. Энэ аргын онцлог нь олон нийтийн дунд шууд ярихад таагүй боловч маш чухал сэдвүүдийн талаар мэдээлэл өгч, тэдний анхаарлыг хандуулж, өөрчлөлтөд уриалдагт оршино. Бүтээлийн нээлт өнөөдөр /03 сарын 05 / 11 цагаас Сансрын туннелийн зүүн талын шинэ нүхэн гарцанд болно гэж Нийслэлийн Соёл урлагийн газраас мэдээллээ.  
Өнөөдөр 8 цаг 10 минут У лаанбаатар хот од өнөөдөр ү үлшинэ, цас орохгүй. Салхи баруун хойноос секундэд 5-10 метр. Шөнөдөө 20-22 градус, Яармаг Сонгины орчмоор 25-27 хэм, өдөртөө 10-12 хэм хүйтэн байна. Энэ сарын 6-10-ныг хүртэлх тав хоногийн цаг агаарын урьдчилсан төлөв өөр 9-нд баруун зүгийн нутгийн ихэнх, төвийн нутгийн баруун хэсгээр цас орж, цасан шуурга шуурна. Бусад хугацаанд цас орохгүй. Салхи 8-нд Алтайн уулсаар, 9-нд нутгийн баруун хэсгээр секундэд 12-14 метр хүрч ширүүснэ. 7-ноос хүйтний эрч суларч Их нууруудын болон Дархадын хотгор, Хүрэн бэлчир, Идэр, Тэс голын сав газраар шөнөдөө 26-31 хэм, өдөртөө 12-17 хэм, Сэлэнгэ, Ерөө, Хараа, Туул, Тэрэлж, Онон, Улз, Халх голын сав газраар шөнөдөө 16-21 хэм, өдөртөө 4-9 хэм, говийн бүс нутгийн өмнөд хэсэг, цас багатай энгэр ээвэр газраар шөнөдөө 6-11 хэм хүйтэн, өдөртөө 5-10 хэм дулаан, бусад нутгаар шөнөдөө 13-18 хэм хүйтэн, өдөртөө 2 хэм дулаанаас 3 хэм хүйтэн байна. А.Зул  
2014 оны 2 сарын 10 Энэ жилийн өвлийн олимпийн наадмын нээлтийн үеэр баг тамирчид цэнгэлдэхэд орж ирэх бүрт Оросын уламжлалт цасан охины хувцастай, гоёмсог бүсгүйчүүд урд нь алхаж, чимэж байсан. Цасан охины хувцас нь богино цагаан даашинзтай, цасан ширхэгийг илтгэсэн орос маягийн цасан охины малгайгаар гоёсон байв. Гэвч олимпийн нээлтэд гарч ирсэн бусдаас өөр байлаа. Л.Дэлгэр  Ираны "цасан охин"-  Шведийн "цасан охин"   Оросын "цасан охин" Ирина Шейк   
Өнөөдөр 12 цаг 4 минут Цэргийн албан хаагчийн тэтгэвэр тэтгэмжийн тухай хуулийг 1994 онд баталж 1995 оны нэгдүгээр сарын 1-нээс эхэлж мөрдсөн. Өнөөдрийг хүртэл их, бага хэмжээгээр 11 удаа нэмэлт өөрчлөлт оруулжээ. Тус хуулиар зэвсэгт хүчин, хилийн болон дотоодын цэрэг, цагдаа, тагнуул, шүүхийн шинжилгээний болон авлигатай тэмцэх, онцгой байдлын болон шүүхийн шийдвэр гүйцэтгэх байгууллагын алба хаагчид, цагдаагийн сургуулийн сонсогч нарт тэтгэвэр, тэтгэмж олгохтой холбоотой харилцааг зохицуулдаг. Тэгвэл энэхүү хуульд дахин өөрчлөлт оруулахаар ярьж байгааг эх сурвалж хэллээ. Тус хуулийн 19 дүгээр зүйлд "Цэргийн албан хаагч эрэгтэй 25-аас доошгүй, эмэгтэй 2О-оос доошгүй жил алба хаагаад цэргийн алба хаасны тэтгэвэрт гарахад түүнд З6 сарын цалин хөлстэй тэнцэх хэмжээний тэтгэмжийг нэг удаа олгоно" гэж заасан байдаг. Тэгвэл үүнийг өөрчилж 18 сарын цалин хөлстэй тэнцэх хэмжээний тэтгэмжийг нэг удаа олгохоор судалгаа хийж эхэлжээ. Г.Болд  
Өнөөдөр 11 цаг 55 минут "Буянт-Ухаа" хороололд орон сууц авах хүсэлтэй иргэдийг хэзээнээс бүртгэж эхлэх талаар Төрийн орон сууцны корпорац(ТОСК)-ийн хуулийн хэлтсийн дарга Б.Батбаатараас тодрууллаа. Бүртгэл хэзээ эхлэх вэ. Хэрхэн бүртгэх вэ? Бүртгэлийг бид энэ сарын 10- наас эхлэх төлөвлөгөө гаргаад ажиллаж байна. Энэ хороололд орон сууц худалдаж авах иргэдийг ТҮЦ машинаар бүртгэх болсон. Иргэд хурууны хээгээ таниулаад зааврын дагуу бүртгүүлнэ. Ингэснээр машинаас бүртгүүлсэн гэсэн мэдээлэл бүхий кодтой хуудас гарч ирнэ. Хэрэв тухайн иргэн ямар нэгэн зөрчилтэй, банкинд зээлтэй бол бүртгэлээ гэсэн мэдээлэл бүхий хуудас гарч ирэхгүй. ТҮЦ машинаар хэрхэн бүртгүүлэх тухай болон бусад заавар зөвлөгөө манай ТОСК .MN сайтад тавигдах болно. Эндээс хэрхэн бүртгүүлэх тухайгаа иргэд мэдэх боломжтой. ТҮЦ машинаас ямар нэгэн бүртгэл, маягт авахад 500-1000 төгрөг төлдөг. Иргэд орон сууцанд бүртгүүлэхдээ хэдэн төгрөг төлөх вэ? Одоогоор тодорхойгүй байна. Ж.Отгон  
Өнөөдөр 10 цаг 40 минут Мансууруурал бодис худалдан борлуулах, тээвэрлэх зэргээс болж Хятад, Хонгконг улсын шоронд суугаа монголчууд олон бий. Тэгвэл эх орондоо ч мөн ийм төрлийн гэмт хэрэг үйлдсэн цөөнгүй хүн ял эдлэх болсон билээ. Орхон аймгийн Баян-Өндөр сумын Уртбулаг багийн иргэн "М" гэгч нь 2013 оны 08-р сард Орхон аймгийн Баян-Өндөр сумын нутаг дэвсгэрээс мансууруулах, сэтгэцэд нөлөөлөх үйлчилгээ бүхий ургамал тээвэрлэж яваад цагдаа нарт баригджээ. Тэрбээр хуулийн байгууллагад өгсөн мэдүүлэгтээ "Би энэ ургамлыг бусдад худалдах зорилготойгоор авч яваагүй" гэсэн байна. Түүний уг ургамал нь "Сэтгэцэд нөлөөлөх бодисуудын тухай" 1971 оны НҮБ-ын Конвенцийн жагсаалтад орсон "Тетрагидроканнабинолын" төрлийн ургамал аж. Харин Орхон аймгийн Цагдаагийн газрын Мөрдөн байцаах тасгаас мөрдөн байцаалтын ажиллагаа явуулан, аймгийн Прокурорын газраас Монгол улсын Эрүүгийн хуулийн 192-р зүйлийн 192.1 дэх хэсэгт заасан "Мансууруулах болон сэтгэцэд нөлөөлөх эм, бэлдмэл бодисыг хууль бусаар бэлтгэх, олж авч, хадгалах,тээвэрлэх, илгээх, борлуулах" гэмт хэрэгт буруутай гэж дүгнэн яллах дүгнэлт үйлдэж Сум дундын шүүхэд шилжүүлсэн байна. Сум дундын шүүх энэ сарын 03-ны өдөр хянан хэлэлцээд шүүгдэгчийг Монгол улсын Эрүүгийн хуулийн 192-р зүйлийн 192.1 дэх хэсэгт заасан гэмт хэрэгт буруутайд тооцон, 1 жил 6 сарын хугацаагаар хорих ял оногдуулан, хорих ялыг тэнсэж 1 жилийн хугацаагаар хянан харгалзахаар шийдвэрлэжээ. Б.Отгонбаяр  
Өнөөдөр 10 цаг 20 минут "Буянт-Ухаа" хороололд орон сууц авах иргэдийг ТҮЦ машинаар бүртгэх юм байна. Бүртгэл энэ сарын 10-наас эхлэх төлөвлөгөөтэй байгаа аж. Иргэд хурууны хээгээ таниулаад зааврын дагуу бүртгүүлэх бөгөөд бүртгүүлсэн гэсэн мэдээлэл бүхий кодтой хуудас гарч ирэх юм байна. Хэрэв тухайн иргэн ямар нэгэн зөрчилтэй, банкинд зээлтэй бол бүртгэлээ гэсэн хуудас гарч ирэхгүй гэнэ. Хэрхэн бүртгүүлэх талаарх дэлгэрэнгүй мэдээллийг Төрийн орон сууцны корпорацийн ТОСК.mn сайтаас авч болох юм байна.  
Өнөөдөр 10 цаг 28 минут Улсын Дуурь, бжүгийн эрдмийн театрын хамт олон энэ сард Австрийн суут хөгжмийн зохиолч В.А.Моцартын "Дон Жуан" дуурийг онцолжээ. Тус дуурийг ДБЭТ-ынхан 2004 оны аравдугаар сарын 23-нд Австри улсын найруулагч М.Майрхоферийн найруулгаар анх удаа тоглосон юм. Гэвч дуучдын бүрэлдэхүүн өөрчлөгдсөн, зарим хувцас, тайз хуучирсан шалтгаанаар сүүлийн дөрвөн жил тоглоогүй байсан юм. B.А.Моцартын "Дон Жуан" дуурь нь дуучдаас дуулахаас гадна жүжигчний өндөр ур чадвар, хөгжимчдөөс илүү нарийн мэдрэмж, техник шаарддаг, томоохон бүтээл юм. Уг бүтээлээр дуучид, хөгжимчдийн ур мэргэжлийн чадварын түвшин, тухайн улсын сонгодог урлагийн хөгжлийн чиг хандлагыг тодорхойлдог байна. "Дон Жуан" дуурийн эмэгтэй дүрүүд тус бүр өвөрмөц онцлог, зан чанартай гайхалтай бүсгүйчүүд байдаг бөгөөд гол дүр Дон Жуаныг хурцатгаж өгдөг бол түүний шадар туслах Лепорелло бас хоолойтой дуучны хувьд хамгийн том дүрүүдийн нэг нь байдаг. Тиймээс энэхүү бүтээлийг сэргээн тоглох нь уран бүтээлчдийг хөгжүүлэх онцгой ач холбогдолтой учир Бээжин дэх Австри улсын элчин сайдын яамны дэмжлэгтэйгээр Венийн хөгжмийн их сургуулийн профессор Ребекка Бланкеншипийг тус дуурийн найруулагчаар ажиллуулахаар урьжээ. Ребекка Бланкеншип нь Австри улсын нэрт дуурийн дуучин, жүжигчин байсан бөгөөд одоогоор Венийн хөгжмийн их сургуулийн профессор, найруулагч юм. Ийнхүү ирэх гуравдугаар сарын 8, 9-нд ДБЭТ-ын тайзнаа олон улсын эмэгтэйчүүдийн баярыг тохиолдуулан Австрийн суут хөгжмийн зохиолч В.А.Моцартын "Дон Жуан" дуурийг сэргээн тоглохоор болжээ. Дуурийн гол дүр Дон Жуанд Э.Анхбаяр, Донна Аннад Б.Энхнаран, Комендаторт Б.Алтанхуяг, Донна Эльвирад Б.Эрдэнэтуяа, Лепореллод Ж.Бямбажав, Мазеттод Э.Бумхүү, Церлинад Н.Туяа нар тоглон Урлагийн гавьяат зүтгэлтэн удирдаач Н.Туулайхүү дохих юм байна. "Дон Жуан" дуурийн тасалбарыг ДБЭТ-ын касс болон www.monda.mn, www.easyticket.mn сайтуудаас онлайнаар авах боломжтой юм байна. Г.Даша  
Өнөөдөр 10 цаг 6 минут Олон улсын эмэгтэйчүүдийн баярын өдрийг тохиолдуулан Төрийн соёрхолт, дуучин Д.Болд өөрийн "Unplugged Best Hits" тоглолтоо "Centro Music Club"-т энэ сарын 8-нд 20.00 цагт тоглохоор болжээ. Тэрбээр энэхүү тоглолтоо өөрийнөө дуунд дуртай бүх бүсгүйчүүдэд зориулжээ. Түүний тоглолтонд "Гурван охин" хамтлагийн дуучин Соло, "Камертон-2" шоуны ялагчид болох "Бид 4" хамтлаг болон реппер Rokit Bay нар оролцох нь ээ. Мөн амьд тоглолтын дараа DJ нарын сэтүүд залуусыг хөглөх юм байна. Сонирхуулахад, дуучин Д.Болд dance r&amp;b pop урсгалаар "Хувцасаа тайлаад шид" уянгын "Сэтгэлийн учрал" цомгуудын ажлаа дуусан гэнэ. Мөн тэрбээр "Гурван охин" хамтлагийн шинэ цомог болон "Бид 4" хамтлагийн шинэ цомгуудыг дуусгажээ. Тиймээс энэ сараас шинэхэн уран бүтээлүүдээрээ үзэгч, фенүүдээ баярлуулах нь ээ. Г.Даша  
Өнөөдөр 9 цаг 47 минут Хошин урлагийн хамгийн отгон хамтлаг бол "Эмоци" продакшн анхны уран бүтээлээ "Эрчүүдийг уучил" нэртэйгээр шоу драмаар эхлүүлэн "Амьдралд стресс хэрэггүй" тоглолтоороо үргэлжлүүлж үзэгчдийн хүртээл болгосон юм. Тэгвэл энэ удаад олон улсын эмэгтэйчүүдийн баярыг тохиолдуулан үзэсгэлэнт бүсгүйчүүд, ээжүүддээ зориулан "Амьдралд стресс хэрэггүй" тоглолтоороо бэлэг барихаар болжээ. Уг тоглолт "UB Palace"-ийн "Royal" танхимд энэ сарын 7, 8-нд ердөө хоёрхон өдөр тоглох нь ээ. А.Зул  
Өнөөдөр 9 цаг 30 минут Хүчит аварга Дагвацэрэнгийн Хадбаатар агсны намтар түүхийг өгүүлэх уран сайхны кино хийх гэнэ. "Хадбаатар" киноны зохиолыг Д.Энхболдбаатар бичиж Төрийн шагналт, найруулагч Н.Наранбаатар, Ж.Сэнгэдорж найруулах бол ерөнхий зураачаар Н.Батжаргал, зураглаачаар Д.Ангараг ажиллах юм байна. Төрийн наадамд түрүүлж, шоронд адлуулж явсан түүний амьдралын ээдрээ, зөрчил, сургамжаар дамжуулж хүн чанар, нөхөр дайснаа танихын ухаан, ялах, ялагдахын учрыг тус бүтээлээр үзүүлэх нь ээ. Үндэсний бөхийн найраа, булхай эхэлсэн 1970-1980-аад оны үеийн нийгэм, алдар цолны төлөөх далд тэмцлийг Хадбаатар аваргын амьдралаар харуулах драмын төрлийн бүтээлд Өвөрмонгол, Тува, Халимагийн уран бүтээлчид оролцох юм байна. Тус киноны дуу "Эр хүн"-ий үгийг Д.Энхболдбаатар бичиж, Төрийн шагналт, хөгжмийн зохиолч Б.Шарав аяыг зохион, гавьяат жүжигчин С.Жавхлангийн дуулснаар тун удахгүй үзэгчдэд хүргэх гэнэ. А.Зул  
Өнөөдөр 9 цаг 10 минут Арт хаус кино сонирхогчдын "Алтан хальс" холбооноос зохион байгуулдаг "Мөрөөдөгчийн өдөр"-өөр энэ удаад "Аделийн амьдрал" киног хүргэхээр болсон байна. Уг кинонд 15 настай Адель хэмээх охин Эмма гэгч цэнхэр үстэй охинтой танилцсанаар удалгүй өөрийгөө алдаж эхэлдэг аж. Энэхүү бүтээлийг Жюли Марогийн "Цэнхэр бол хамгийн дулаан өнгө" нэрт зурагт роман дээрээс сэдэвлэн туурвижээ. 2013 оны Каннын кино наадмын дээд шагнал хүртсэн тус бүтээл нь Кино наадмын үеэр сексийн хэд хэдэн хэцүүхэн хэсгээрээ үзэгчид, шүүгчдийг тавгүйтүүлээд амжжээ. "Аделийн амьдрал" киног энэ сарын 8-нд буюу мартаар Энхтайван найрамдлын ордонд 14.00 цагт үзэгчдийн хүртээл болгох нь ээ. А.Зул  
Өнөөдөр 8 цаг 38 минут Олон улсын эмэгтэйчүүдийн баярыг угтаж "Зуун яруу найрагч зуун хайрын шүлэг" шилмэл түүврийг Залуу зохиолчдын нэгдлээс эрхлэн хэвлүүлжээ. Тун удахгүй уншигчдын гар дээр ирэх уг номонд үе үеийн яруу найрагчдын бүтээл багтжээ. МЗЭ-ийн дэргэдэх Залуу зохиолчдын нэгдэл өнгөрсөн зургадугаар сарын 30-нд "100 яруу найрагч, 100 хайрын шүлэг" зуун яруу найрагчийн зуны цугларалтыг бүтэн өдрийн турш зуу гаруй яруу найрагчдыг цуглуулан уншлага өдөрлөгийг зохион байгуулсан билээ. Тиймээс тус өдөрлөгт шүлгээ уншсан зохиолч, яруу найрагчдын болон ирж амжаагүй найрагчдынхаа хайрын сэдэвт шүлгийн дээжээс энэхүү номондоо багтаажээ. А.Зул  
Өнөөдөр 8 цаг 30 минут Малайзын уран бүтээлчид Марко Поло болон Хубилай хааны тухай олон ангит телевизийн уран сайхны кино хийж эхэлсэн байна. Киноны уран бүтээлчид 30 мянган хавтгай дөрвөлжин метр бүхий талбайд зураг авалтын таван павильоныг шинээр барьж байгуулж байгаа бөгөөд 13 дугаар зууны Монголын Их Эзэнт гүрэн, Сүн улс, Марко Пологийн аялж явсан газруудыг энэхүү орчинд цогцлоож байгаа аж. Дэлхийн 20 орны 600 гаруй уран бүтээлч энэхүү түүхэн киног бүтээхэд оролцож байгаа бөгөөд киноны продюсероор Холливудын нэрт продюсер Жон Фуско, Ричард Шаркей, захирлаар Даниэль Минахан зэрэг уран бүтээлч ажиллаж байна. Уг киноны уран бүтээлчдийн урилгаар Монгол Улсаас Сингапур улсад суугаа Элчин сайд Б.Дэлгэрмаа Малайз улсын Жохор хотноо зочилж, уг киног бүтээж буй "Pinewood Iskandar Malaysia studio"-ийн үйл ажиллагаатай танилцжээ. Продюсер Р.Шаркей энэхүү кино бүтээхэд монголчуудын оролцоо чухал байгааг тэмдэглэн Сингапур Улсад сурч, ажиллаж буй монголчуудаас кино зураг авалтад оролцуулах ажлыг зохион байгуулж өгөхийг ЭСЯ-наас хүссэн байна. Л.Дэлгэр  
Өчигдөр 16 цаг 8 минут МУАЖ, Төрийн хошой шагналт хөгжмийн зохиолч Н.Жанцанноров энэ долоо хоногийн Бямба гарагт тохиох эмэгтэйчүүдийн баярыг Аргагүй амраг хэмээх тоглолт үзэж, Тусгаар тогтнолын ордонд өнгөрүүлэхээ саяхны нэг телевизийн ярилцлагад чухалчлан хэлсэн байна. Монголын соёл урлагийн ноён нуруу болсон энэ эрхэм тоглолт болгоныг очоод үзээд байдаггүй бөгөөд Уртын дуучин Д.Жавхаасайхан, Д.Үүрийнтуяа нарын АРГАГҮЙ АМРАГ тоглолтоос их зүйл хүлээж байгаагаа илэрхийлжээ. Тэрбээр "Энэ хоёр дуучны тоглолтыг хүн болгон чадах чинээгээрээ очиж үзээсэй. Яагаад гэвэл монгол уламжлал руу Д.Жавхаасайхан, Д.Үүрийнтуяа гэдэг шинэ, бие даасан уламжлал орж ирж байгааг энэ тоглолт монголын ард түмэнд харуулна. Монголчууд бид ардын дуу, уртын дуу монгол уламжлалаа сонсохгүйгээр, үзэхгүйгээр өөр бусад урлагийг сонсож, үзэж чадахгүй юм" хэмээн ярьсан байна. Мөн тэрбээр яриандаа уртын дуучин Д.Үүрийнтуяаг олон дуучид зэрэг дуулсан ч ялгарч сонсогддог, зүрхэнд хүрч чадах гайхамшигтай хоолойтой дуучин хэмээн магтсан юм. "Аргагүй амраг" тоглолт 2014 оны гуравдугаар сарын найманд Тусгаар тогтнолын ордонд болно. Ардын дуу, уртын дууны хослон дуулах тэр аялгууг эмэгтэйчүүддээ зориулаарай. Д.Пүрэв  
Өчигдөр 13 цаг 26 минут Монголын төдийгүй дэлхийн загварын ертөнцөд болдог томоохон шоунуудын нэг "Азийн загварын долоо хоног 2014" наадам Улаанбаатар хотод удахгүй болох гэж байна. Уг наадамд зориулж залуу уран бүтээлчдийг дэмжиж, дэлхийн тавцанд өрсөлдөх боломж олгох зорилгоор мейк ап артист, үсчин, дизайнеруудын дунд нэгэн сонирхолтой реалити шоу зарлажээ. Одоогоор шагналын сан тодорхой болоогүй ч "Азийн загварын долоо хоног" байгууллагын захирал Катерин Бирч болон гүйцэтгэх захирал Саймон Ли нар манай улсад хүрэлцэн ирж, шүүгчээр ажиллахаар болжээ. Дашрамд дурдахад, тус реалити шоунд оролцох залуусыг "Blue apple" компанийн байранд бүртгэх аж. Г.Эрдэнэ  
Өчигдөр 12 цаг 45 минут Монголын кино урлагийн түүхнээс тэртээх 14-н жилийн тэртээ арчигдсан кино үзлэгийг дахин сэргээсэн "Гэрэлт медиа" групп, Нямгаваа фильм, Логик студтэй хамтран бүтээсэн "Хязгааргүй" уран сайхны киног танилцуулах хэвлэлийн хурал өчигдөр боллоо. Энэхүү киног зохиолч С.Баярсайханы "Дээд хэмжээ" зохиолоос сэдэвлэсэн нэрт кино найруулагч, Урлагийн гавьяат зүтгэлтэн И.Нямгаваа найруулжээ. Сэтгүүлч залуугийн дүрээр энэ нийгмийн бүхий л үнэн дүр төрхийг харуулсан тус киног уран бүтээлчид нь зөвхөн дотоодод гэлтгүй гадны кино наадмуудад ч сойх зорилготойгоор сайн чанартай бүтээл хийхийг эрмэлзсэн гэдгээ ч дуулгалаа. Түүнчлэн киноны өртөг зардлын хувьд ч одоо хийгдэж байгаа кинонуудаас хоёр дахин их үнээр бүтжээ. Гуравдугаар сарын 7-нд "Тэнгис" кино театрд 18.00 цагаас албан ёсоор нээлтээ хийх "Хязгааргүй" хэмээх уран сайхны киноны ерөнхий найруулагчаар МУ-ын Урлагийн гавьяат зүтгэлтэн И.Нямгаваа ажилласан бол тус киноны ерөнхий продюссерээр жүжигчин М.Дорждэрэм ажиллажээ. Түүнчлэн киноны гол дүрд "ТВ Коктейль" хамтлагийн жүжигчин Н.Цэнд-Аюуш, жүжигчин М.Дорждэрэм, жүжигчин У.Пүрэвжав нар тогложээ. Мөн киноны дүрүүдэд УДЭТ-ын жүжигчин Ц.Цэрэнболд, жүжигчин Д.Бямбацогт, Б.Шинэбаяр, Б.Гарамханд, Э.Ууганбаяр, Б.Баярсайхан, Ж.Саранбат, Ж.Дөлбадрах, Т.Пүрэвжаргал, А.Ононгоо, Д.Баярням нарын авьяаслаг уран бүтээлчид тоглосон байна. Г.Даша  
Өчигдөр 12 цаг 38 минут "Номин талст" хамтлагийн дуучин Т.Дэлгэрмөрөн монголын бүх сайхан ээжүүд, охид бүсгүйчүүддээ зориулан "Гэрэлт үзэсгэлэн гоо" хэмээх нэртэй хүндэтгэлийн цэнгүүн, шоу тоглолтоо Олон улсын эмэгтэйчүүдийн баярын өдрөөр хийхээр товоо зарласан билээ. Тэрээр тус тоглолтоо бүх сайхан эмэгтэйчүүддээ зориулахын зэрэгцээ өөрийнхөө хайрт ээждээ дээдийн дээд хүндэтгэл үзүүлж ийнхүү тоглох гэж байгаагаа мэдэгдсэн юм. Тэгвэл тэрбээр хүндэтгэлийн цэнгүүн, шоу тоглолтын албан ёсны хэвлэлийн хурлыг энэ сарын5-нд 15.00 цагт "Centro club"-д зохион байгуулагдахаар зарлалаа. Сонирхуулахад, түүний "Гэрэлт үзэсгэлэн гоо" тоглолт энэ сарын 8-нд 19.00 цагт ганцхан удаа "SS club"-д болно. Тоглолтонд Ардын жүжигчин А.Долгор, Гавьяат жүжигчин Т.Ариунаа, Э.Бүрнээбаяр, Т.Баясгалан, Азийн ятгын хатан хаан М Ч.Мөнх-Эрдэнэ, Морин хуурын чуулга, ҮДБЭЧ-ийн есөн их хатан, яруу найрагч Ц.Хулан, Улсын Филармоны Баянмонгол чуулга зэрэг олон гайхалтай уран бүтээлчид урилгаар оролцох юм байна. Дашрамд дуулгахад дуучин Т.Дэлгэрмөрөн хэвлэлийн хуралдаа хүрэлцэн ирсэн сэтгүүлчдэд зориулан тусгайлан бэлэг бэлтгэснээ гардуулан өгөх бөгөөд ая дууны мэндчилгээ дэвшүүлж нөхөрсөг сайхан яриаг өрнүүлж тоглолтынхоо мэдээллийг хүргэх юм. Г.Даша  
Өчигдөр 9 цаг 28 минут Хайр дурлал, эрх чөлөөг магтиан дуулдаг "Flash", "4 зүг" хамтлагууд хамтарсан тоглолтоо хийхээр товоо зарлажээ. Тэд хип хоп хэмнэлээр жигүүрлэгч хүүхэд, залууст олон сайхан хит дуунуудаараа бэлэг барихаар зэхжээ. Тэд залуусыг нэгэн үдшийг хуучны хит дуунуудаа сонсон дурсамжаар хөглөн өнгөрүүлэхийг урилаад байгаа юм. Тоглолтонд урилгаар "Lumino", "Татар" зэрэг хамтлагууд оролцож хамтдаа цэнгэх нь. Тоглолт 3 сарын 5-нд 19.00 цагт "UB palace"-ийн концертын их танхимд ганцхан удаа болно. А.Зул  
Өчигдөр 9 цаг 20 минут Эмэйгтэйчүүдийн эрхийг хамгаалах өдрийг угтан "Эмэгтэйчүүдийн дүр төрх" сэдэвт "Street art" арга хэмжээний нээлтийг хийхээр болсон байна. Уг арга хэмжээг "Өөрчлөлтийн төлөөх залуу эмэгтэйчүүд" ТББ-аас санаачлан зохион байгуулж байгаа юм. Тэд энэ сарын 5-нд 11.00 цагт Сансарын туннелийн зүүн талд байрлах шинэ нүхэн гарцад нээлтээ хийх нь ээ. Эмэгтэйчүүдийн эрхийн өдрийг угтан бүтээгдсэн уг бүтээл нь эмэгтэйчүүдийн олон дүр төрх, амьдралыг сонирхолтой, бүтээлчээр илэрхийлсэн байх бөгөөд 20 гаруй залуу уран бүтээлчдийн уран сэтгэмжээр бүтсэн уг бүтээл Улаанбаатар хотын орчин үеийн өнгө төрхөд давтагдашгүй нэгэн үзэмжийг нэмэх аж. Г.Даша  
Өчигдөр 8 цаг 50 минут Улсын Драмын эрдмийн театрын уран бүтээлчид удахгүй тохиох олон улсын эмэгтэйчүүдийн эрхийг хамгаалах өдөрт зориулан эмэгтэйчүүд, бүсгүйчүүддээ зориулан бэлгээ задаллаа. Энэ бол Английн инээдмийн жүжгийн алдарт зохиолч Рей Куни, Ж.Чепмэний "Эцсийн зогсоол зөвхөн чи" инээдмийн жүжиг юм. Уг жүжгийн ерөнхий найруулагчаар УДЭТ-ын ерөнхий найруулагч, Төрийн соёрхолт Н.Наранбаатар ажилласан юм. Жүжигт нэгэн гэр бүлийн амьдралд найз нөхдийн үерхэлээс үүдэлтэй үл ойлголцол үүсэх бөгөөд нөхөрлөл болон хайрын үнэ цэнийг өнөөгийн нийгэмд амьдарч байгаа хүмүүсийн мэдэх энгийн зүйлээс сэдэвлэн харуулжээ. "Эцсийн зогсоол зөвхөн чи" инээдмийн жүжигт Гавьяат жүжигчин Ж.Оюундарь, Ардын жүжигчин С.Сарантуяа, Соёлын тэргүүний ажилтан Т.Хулан, Л.Дэмидбаатар, Ц. Цэрэнболд, Д.Баттөмөр, Отгонбат М.Тогтохжаргал, Отгонцэцэг, Д.Ганцэцэг Б.Одончимэг Б.Тамир нар тогложээ. Тус жүжгийг эмэгтэйчүүдийн баярт зориулан энэ сарын 7, 8-нд 19.00 цагт тоглох юм. Г.Даша  
Өчигдөр 8 цаг 20 минут "Интерном" номын их дэлгүүртэй хамтран өнгөрсөн долоо хоногт борлуулалтаараа тэргүүлсэн бэстселлер номуудыг танилцуулж байна. Уран зохиолын төрөлд бэстселлерыг Японы зохиолч, Франц Кафкагийн шагнал, Иерусалимын утга зохиолын дээд шагнал зэрэг нэр хүндтэй олон шагналын эзэн, постмодернист утга зохиолын үргэлжилсэн үгийн шилдэг мастерын нэг Х.Муракамийн "Норвегйин ой" роман өнгөрсөн долоо хоногт жагсаалтын нэгээс буун гуравт орсон бол сэтгүүлч, зохиолч Б.Сарантуяагийн "Сорхугтан" түүхэн роман жагсаалтыг тэргүүлж түүний араас Ц.Оюунгэрэлийн "Ногоон нүдэн лам" хоёрт жагсжээ. Уран зохиол шилдэг борлуулалттай ном 1 "Сорхугтан" Б.Сарантуяа 2 "Ногоон нүдэн лам" Ц.Оюунгэрэл 3 "Норвегийн ой" Х.Мураками 4 "Бид амьд хүмүүс" Айн Рэнд 5 "Инээмтгий хүн" В.Хюго 6 "Цагаан хар улаан" Г.Аюурзана 7 "Чонон Сүлд" Зян Рун 8 "Мокинжэй" Сүзаань Коллинз 9 "Галаар наадсан охин" Стиг Ларсон 10 "Fifty Shades of Grey" Л.Жеймс Уран зохиолын бус шилдэг борлуулалттай ном 1 "Гэрэл зураг сонирхогчдод зориулсан гарын авлага" К.Гаткум 2 "Оксфорд Монсудар Англи-Монгол өврийн толь бичиг" Монсудар хэвлэлийн газар 3 "Цөхрөл намайг хатуужуулж, найдвар намайг урагшлуулдаг" П.Гынхе 4 "Нууц" Ронда Берн 5 "Чингис хааны сүр хүч" С.Нарангэрэл 6 "Амжилтын хөтөч-2014" Хувь хүний хөгжлийн институт 7 "Оксфорд Монсудар Англи-Монгол" Монсудар хэвлэлийн газар 8 "Чингис хааны товчоон" 9 "Монголын их хатдын нууц товчоо" Жак Уэтерфорд 10 "Философи" агуу сэтгэмжийг энгийнээр тайлбарлах нь ном тус тус багтжээ. Г.Даша  
Өчигдөр 8 цаг 0 минут "Нюанс" хамтлагийнхан Олон улсын эмэгтэйчүүдийн баярт зориулсан тоглолтоо ОХУ-ын зүүн хэсгээс эхлэхээр аялалдаа гарчээ. Тэд энэ удаа ОХУ-ын "Агинский район"-аас аялан тоглолтоо эхлүүлэх юм байна. Энэ сарын 4-нд буюу өнөөдөр тэд Агын Буриадад тоглох бол маргааш Забайкальскийд, 6-нд Могойтын районд зочлон ая дуугаа өргөх нь ээ. Түүнчлэн энэ сарын 9-нд Улаан-Үүд хотод "Лучшие песни для Мамы" тоглолтоо хийх аж. Уг тоглолтонд Оросын болоод дэлхийн хит болсон дуунууд эгшиглэхээс гадна Монгол, Буриадын хөгжмийн зохиолчдын шилдэг уран бүтээлүүдийг багтаасанаараа онцлог гэнэ. А.Зул  
2014 оны 3 сарын 2 Хятадын зүүн өмнөд бүсийн Кунмин хотын галт тэрэгний буудал дээр хутгаар зэвсэглэсэн хэсэг бүлэг этгээд 29 хүний амь насанд халдсан талаар "Синьхуа" мэдээллээ. Тэднээс гадна 130 гаруй хүн халдлагын үеэр шархадсан байна. Цагдаа нар дөрвөн сэжигтнийг буудаж хөнөөсөн бол өөр нэгийг нь эрэн сурвалжилж байгаа аж. Эрх баригчид энэ хэргийг зохион байгуулалттай террорист халдлага хэмээн үзэж байгаа бөгөөд Шинжаан Уйгарын бүсийн салан тусгаалагчид зохион байгуулсан байж болзошгүй гэж үзэж байгаа ч одоогоор нотлох баримт байхгүй юм байна. Гэрчүүдийн мэдээлж буйгаар халдлага үйлдэгчид бүгд хар хувцастай байжээ. Тэд тааралдсан хүн бүхэн рүүгээ дайрч хөнөөж, галт тэрэгний буудлыг цусан далай болгосон хэмээн нуруу, цээжиндээ шарх авсан ч амьд гарсан хохирогч Ян Хафей ярьсан байна. БНХАУ-ын дарга Си Жинпинь болон Төрийн зөвлөлийн Ерөнхий сайд Ли Кецянь нар хохирогчдын ар гэрийнхэнд эмгэнэл илэрхийлжээ. Э.Наранбат  Хэрэг болсон газар хүмүүс маш их цочролд оржээ   Кунмин хотын галт тэрэгний буудлыг цагдаагийнхан битүүмжилсэн байна   Цагдаа нар хэрэг болсон газрыг шалгаж буй нь   
2014 оны 2 сарын 27 ШУТИС-ийг 2007 онд төгсөөд, өдгөө Японд магистрийн зэрэг хамгаалж буй оюутан С.Түвшинбатын бүтээл Японы шилдэг брэнд боллоо. Тодруулбал, тэрбээр гурван жилийн турш хөдөлмөрлөснийхөө үр дүнд цахилгаан хэрэглэдэггүй, зайгаар ажилладаг будаа агшаагч бүтээсэн байна. Энэхүү бүтээлээ сургуулийнхаа багшид үзүүлснээр дэлхийд алдартай "Cuckoo" брэндтэй холбогджээ. Ингээд тус компани монгол залуугийн бүтээлийг судалж үзсэний үндсэн дээр өөрийн брэнд болгон үйлдвэрлэж, зах зээлд нэвтрүүллээ. Ийнхүү монгол залуугийн бүтээсэн зайгаар ажилладаг будаа агшаагч дэлхийн брэнд болж байна. Л.Дэлгэр  
2014 оны 3 сарын 3 Украины усан флотын шинэхэн томилогдсон командлагч "урвав". Энэ бол Украинд болж буй үйл явдлын хамгийн сүүлийн үеийн мэдээллүүдийн нэг. Киевийн шинэ түр Засгийн газар Оросын "түрэмгийлэл"-ийн хариу бэлтгэл болгож Адмирал Деныс Березовскийг өнгөрсөн бямба гаригт усан флотын командлагчаар томилжээ. Гэвч төд удалгүй шинэ командлагч үйл явдлын халуун цэг болоод буй Крымын хойгоос "Оросын талд" зүтгэхээ зурагтаар мэдэгдсэн байна. Шууд утгаараа бол Оросын талд биш л дээ. Дийлэнх олонхи нь орос хэлээр ярьдаг, Оросын талыг баримтлагч өөрсдийн гэсэн захирагчийг сонгоод буй Крымын ард түмэнд үйлчилнэ гэдгээ мэдэгдсэн байна. Тус бүсийн захирагч Сергей Аксёнов Крымын хойг дээр буй усан флотынхныг Киевт өөрсдийгөө эрх баригчид хэмээн зарласан "нөхөд"-ийн нэг ч тушаалыг биелүүлэхгүй байхыг үүрэгдээд, Крымын өөртөө засах орны усан флот шинээр мэндэлж буйг мэдэгдсэн байна. Киев дэх шинээр бүрэлдсэн Засгийн газар энэ мэдээлэл цацагдсан даруйд шинээр томилсон усан флотын командлагчийг огцруулж, адмирал Березовскийд улс орныг хагалан бутаргах оролдлого хийсэн, эх орноосоо урвасан хэрэг үүсгэсэн байна. Энэ мэтээр Украины байдал хурцадсан хэвээр байгаа бөгөөд Крымын хойг ОХУ-ын армийн хамгаалалтад шилжсэн хэвээр байгаа юм. Крымын нийслэл Симферопольд хоёр удаа хүчтэй дэлбэрэлт сонсогдсон ч албан ёсны тайлбар мэдээлэл хийгээгүй байна. ОХУ-ын Украин дахь цэргээ хөдөлгөж эхэлсний дараагаас Киевийн зүгээс ч шуурхай алхмууд хийж эхэлсэн бөгөөд чөлөөнд суугаа цэргүүдээ дуудсан байна. Украин арми байнгын 160 мянган алба хаагчтай бол чөлөөнд суугаа нэг сая гаруй бие бүрэлдэхүүн байдаг байна. Өөр нэгэн мэдээллээр Крым дэх Украины армийн байр орос цэргүүдэд "эзлэгдээд" байгаа бөгөөд эргийн хамгаалалтынхан зарим усан онгоцоо Крымээс Хар тэнгисийн эрэг дэх бусад баазууд болон Азовын тэнгис дэх бааз руугаа шилжүүлжээ. Хэдийгээр ОХУ Украинд цэргээ оруулснаар цус урсгаагүй байгаа ч нөхцөл байдал дайны хэмжээнд хүрэхэд хэзээ бэлхэн, Кремлийн зүгээс 2008 оны Гүржийн дайныг давтахаас буцахгүй болохыг эх сурвалжууд онцолж байна. Тиймээс байдлыг эерүүлэхийн тулд Киевт, Брюссельд яриа хэлэлцээнүүд болж байна. ОХУ-ын хувьд барууны шүүмжлэл, "заналхийлэл"-д баруун солгойгүй бөмбөгдүүлсээр. НАТО-гийн ерөнхий нарийн бичгийн дарга Расмуссен ОХУ-ыг цэргүүдээ бааз руу нь буцааж татахыг хүсээд, "Украин бол манай байгууллагын үнэ цэнтэй холбоотнуудын нэг. Тиймээс өөрсдийн ирээдүйд бие даан шийдвэрлэх эрх чөлөөг олгох ёстой" гэсэн байна. Маргааш Киевийг зорихоор төлөвлөөд буй АНУ-ын Төрийн нарийн бичгийн дарга Жон Керри Москваг цэргээ татахгүй бол Их Наймын бүлгээс хасна хэмээн анхааруулж, хилийн чинад дахь бүх хөрөнгийг нь царцааж болзошгүйг хэлсэн байна. Харин Германы Гадаад хэргийн сайд түүний анхааруулгыг сөргүүлсэн маргав. Тэрээр "Их наймын бүлгийн гишүүнчлэл бол ОХУ-тай шууд ярилцах боломжийг баруунд олгодог цорын ганц статус" гэжээ. Гэвч Их Британи, АНУ, Франц, Канад улсууд ирэх зургадугаар сард ОХУ-д болох Их наймын уулзалтын бэлтгэлээ зогсоож эсэргүүцлээ илэрхийлсэн байна. АНУ-ын Ерөнхийлөгчийн зүгээс мөн ОХУ-ыг Крымын төвөөс цэргээ татахыг уриалаад, Украины бүрэн эрхэт байдалд халдаж байна хэмээн шүүмжилжээ. Украинд үүссэн нөхцөл байдалтай холбоотойгоор зөвхөн Украинд ч биш Москвад Путиний цэрэг оруулахыг дэмжсэн болон эсэргүүцсэн хүмүүсийн жагсаал болж байгаа аж. Э.Наранбат 
2014 оны 2 сарын 27 Найз залуудаа 48 цаг зодуулж амиа алдсан гэх бүсгүйн хэрэг оны өмнө олныг цочирдуулсан. Гэвч шүүх эмнэлгийн дүгнэлт нь удаа дараа талийгаачийг гадны нөлөөгүй нас барсан хэмээн гарсанд талийгаачийн ар гэрийнхэн ихээхэн эмзэглэж, хуурамч дүгнэлт гаргалаа хэмээн хардаж буйгаа илэрхийлээд байгаа юм. Тэгвэл үүнтэй ижил нэгэн хүн амины хэрэг өнгөрсөн 2012 оны арванхоёрдугаар сард гарсан байна. Тодруулбал, 21 настай бүсгүйг найз залуу нь гэрээс нь дагуулж гараад учир битүүлгээр тархинд нь хүнд гэмтэл учруулж, хоёр хоног гэртээ нуусны эцэст эмнэлгийн тусламж үзүүлсэн ч хөөрхий бүсгүй сэхэл авалгүй харамсалтайгаар хорвоог орхижээ. Энэ хэргийн талаар талийгаачийн ар гэрийнхэн манай сайтад хандсан юм. Хэргийг сөхвөл, 2012 оны арванхоёрдугаар сарын 15-ны 19 цагийн үед талийгаач Ө.Алтанзулыг түүний найз залуу болох Б.Төмөрбаатар утсаар дууджээ. Тухайн үед талийгаач бүсгүй гэртээ байсан бөгөөд найз залуугаа утсаар дуудахад нь түүнтэй уулзахаар гэрээсээ гарсан байна. Тэднийх Баянзүрх дүүргийн V хороо буюу Монельд байдаг. Ингээд талийгаач найз залуу болон түүний хоёр найзын хамт дөрвүүл гэрийнхээ ойролцоох "Цайз караоке" гэдэг бааранд орсон гэнэ. Тэд оройн 23 цагийн үед тэндээс гарчээ. Хавтаст хэрэгт авагдсан материалд тус баарны зөөгч бүсгүй "Тэд дөрвүүлээ орж ирж сууж байгаад оройн 23 цагийн үед гарсан. Тухайн үед тэдэнтэй хамт явсан эмэгтэй согтууруулах ундаа хэрэглээгүй, манай баарнаас эрүүл гарсан. Харин түүнтэй хамт явсан залуус нэлээд согтсон байсан" хэмээн мэдүүлжээ. Гэтэл шөнийн 02 цагийн үед талийгаачийн найз залуу болох Б.Төмөрбаатар өөрийн төрсөн дүү Б.Төмөршагай руугаа утасдаж, "Зулаа эгч чинь ухаангүй согтчихлоо, би гудамж андуураад буучихсан чинь түүнийг өргөж дийлдэггүй. Чи хүрч ирээд хамт өргөлцөөд аавынд хүргээд өг" хэмээн дууджээ. Баарнаас 23 цагийн үед гарсан гэж байгаа ч тэд шөнийн 02 цаг хүртэл юу хийж, хаагуур явсан нь өнөөг хүртэл тодорхойгүй. Уг нь бол Цайзаас Монель хүртэл хоёр километр хүрэхгүй зам туулна. Ингэхдээ таксигаар явсан гэж байгаа. Дүү Б.Төмөршагайг нь очиход гудамжинд ах нь хоёр найзынхаа хамт согтуу байсан бөгөөд ахынх нь найз бүсгүй Ө.Алтанзул /талийгаач/ ухаангүй хэвтэж байсан аж. Ингээд Б.Төмөршагай талийгаачийг үүрч өгсүүр замаар аавынх руугаа явах замдаа хоёр удаа унагасан аж. Тэрбээр талийгаачийг үүрч, дүүрч аавындаа оруулсан боловч сэргэхгүй байжээ. Гэтэл Б.Төмөрбаатар хамт явсан найзууд болоод гэрт байсан хоёр эрэгтэй дүүгийнхээ хамтаар найз бүсгүйнхээ бүх хувцасыг тайлж, гадаа авч гаран бие бие рүүгээ савлуулан ухаан орохгүй болохоор нь цасан дээр хэвтүүлж, хүйтэн ус цацсан байна. Энэ тухайгаа хавтаст хэрэгт "Ухаан оруулахын тулд түүнийг цасан дээр өнхөрүүлсэн. Тэгээд сэргэхгүй болохоор нь ухаан оруулахын тулд гэртээ оруулаад орон доогуураа хэвтүүлэн хаяаг нь сөхөөд хонуулсан" хэмээн мэдүүлсэн байх юм. Энэ бол 2012 оны арванхоёрдугаар сарын 15-16-нд шилжих шөнө болсон үйл явдал. Ийм байдалтай талийгаач ухаан оролгүй найз залуугийнхаа аавын гэрт хоёр хоножээ. Энэ үед талийгаачийн ар гэрийнхэн охиноо чимээ сураггүй алга болж, гэртээ ирэхгүй болохоор нь гар утас руу нь өдөр шөнөгүй залгаж байсан ч утас нь нэг бол дуудаад авахгүй, эсвэл холбогдох боломжгүй байсан гэнэ. Арга ядахдаа найз залуу Б.Төмөрбаатарынх нь гэрээр удаа дараа очсон ч эзэнгүй байсаар байжээ. Гэхдээ тэдэнд охиноо найз залуутайгаа хамт яваа байх гэх бодол төрж байсан ч нэг л тавгүй, айдастай байсан хэлж байв. Ар гэрийнхэн нь ийнхүү охиноо хайж байх үед талийгаач найз залуугийнхаа аавынд ухаангүй хоёр хоноод эцэст нь эмнэлэгт хүргэгдсэн байдаг. Ингэхдээ эмнэлгийн тусламж авч чадалгүй цаг алдсан талаар доор сийрүүлье. Бүсгүйг ухаан орохгүй байсан учраас найз залуу нь арванхоёрдугаар сарын 17-ны өдөр Яаралтай түргэн тусламжийн 103 төвд дуудлага өгсөн байна. Гэтэл дуудлагаар ирсэн эмч талийгаачид нарийвчилсан үзлэг хийлгүйгээр найз залуугийнх нь үгээр "Архины гүн хордлогод орсон байна. Харъяаллынхаа эмнэлэгт хандаад дусал хийлгэчих. Тэгээд сэргэчихнэ" гээд явжээ. Тухайн үед Б.Төмөрбаатар найз бүсгүйгээ архи хэтрүүлэн уусан гэж эмчид хэлсэн байна. Тэр дагуу эмч талийгаачийг хоёр, гурван удаа алгадаж үзээд ийн оношилсон тухайгаа ар гэрийнхэнд нь хэлсэн юмсанж. Үүний дараа Б.Төмөрбаатар өөрийн дүү Б.Төмөршагайгийн машинаар талийгаачийг Баянзүрх дүүргийн нэгдсэн эмнэлэгт хүргэсэн байна. Гэтэл Хүлээн авахын эмч талийгаачид үзлэг хийсэн н даруйдаа ГССҮТ рүү яаралтай шилжүүлэх шаардлагатайг дуулгажээ. Ингэхдээ талийгаачийг түүний найз залууд /эмнэлэгт хүргэж ирсэн/ өгч явуулалгүйгээр, ар гэрийнхэн болоод ГССҮТ рүү хүргэх түргэний эмчийг дуудсан байна. Өөрөөр хэлбэл, тэр эмч бүсгүйг найз залууд нь өгч явуулж болохгүй, амь насанд нь аюул учирна гэдгийг мэдэж байсныг үгүйсгэх аргагүй юм. Талийгаачийн ар гэрийнхэн ГССҮТ дээр дуудагдаж очиход эмчлэгч эмч Пүрэвдорж тэднийг өрөөндөө оруулан "Ө.Алтанзул гадны нөлөөтэй тархиндаа хүнд гэмтэл авсан. Амьд үлдэх 15 хувийн магадлалтай шүү. Тархин тус газраа дөрвөн гэмтэл авсан. Гавал, хуйх хоёрын завсар цус хуралттай. Энэ гэмтэл нь үснээсээ маш хүчтэй зулгаалгах юм уу, хүчтэй дугтарч татуулснаас үүссэн. Та нарт гэж хэлэхэд Алтанзул гадны нөлөөтэй ийм байдалд орсон байна. Эртхэн цагдаа сэргийлэхэд хандаарай. Гавал хуйхын цусан хурааг Америк руу авч явсан ч эмчлэх боломжгүй. Эхний ээлжинд тархины хагалгаа хийх шаардлагатай. Дараа нь гавал хуйхны цусан хураад үнэтэй эм тариагаар маш удаан хугацаанд шимэгдүүлэх эмчилгээ хийнэ. Найдлага бол тун бага. Та нар сэтгэл санааны бэлтгэлтэй байгаарай. Мөн гуя, цавь орчим үүссэн хөхрөлт, няцралт унах үед үүсэх боломжгүй. Мөн цээжний хөндий болон уушгины гэмтлийг дараагийг ээлжинд шийдье. Эхний ээлжинд нэн яаралтай тархины хагалгаанд л орох хэрэгтэй" хэмээн хэлж байжээ. Гэтэл өдгөө энэ хэрэг эсрэгээрээ эргэж, талийгаачийн найз залуу өөрийн сэтгэцийн өвчтэй гэгдэх төрсөн дүүдээ хэргээ тохож, шүүхээр шийдвэрлүүлжээ. Үргэлжлэл Г.Даша 
2014 оны 3 сарын 1 Хятадын юанийн ханш өчигдөр түүхэн доод түвшиндээ хүрч огцом суларсан байна. Тодруулбал, арилжааны явцад ам.доллартай харьцах юанийн ханш нь 0.8 хувиар суларч, сүүлийн 10 сар орчмын доод түвшинд хүрчээ. Энэ нь 1994 онд Хятад улс албан ёсоор валютын ханшийн түвшинг тогтоосноос хойших хамгийн их уналт болж тэмдэглэгдсэн байна. Ингэснээр Хятадын Төв банкнаас тогтоодог өдөр тутмын харьцах ханш болон спот ханшийн зөрүү дээд хязгаар болох нэг хувьд хүрсэн байна. Хятадын бодлого тодорхойлогчдын хувьд валютын ханшид оролцох төрийн нөлөөллийг бууруулах замаар юанийг олон улсын худалдаа, санхүүгийн системд илүүтэйгээр нэвтрүүлэхээр ажиллаж байгаа. Энэ хүрээндээ Хятадын Төв банк юанийн хөрвөх чадварыг сайжруулахаар төлөвлөж эхэлжээ. Харин шинжээчдийн зүгээс ирэх зургадугаар сарын сүүлч гэхэд Хятадын Төв банк юанийн өдөр тутмын тогтоосон харьцах ханш болон спот ханш хоорондын зөрүүний боломжит дээд хязгаарыг хоёр хувь хүртэл нэмэгдүүлнэ гэсэн таамгийг дэвшүүлсэн байна. Л.Тод  
2014 оны 3 сарын 3 Зөвшөөрөлтэй, зөвшөөрөлгүй барилгууд өвөл ч, зун ч боссоор, хүний амь үрэгдсээр байна. Зөвхөн өнгөрсөн оны арваннэгдүгээр сараас өнөөдрийг хүртэл 40 гаруй барилга дээр ажил өрнөж, долоон хүний амийг хөнөөжээ. Өмнөх жилүүдэд ч барилгын ослоор эрдэнэт хүний амь үрэгдсээр байлаа. "Үхлийн авс" болж буй тэдгээр барилгын компанийн эзэд харин юу ч болоогүй мэт аашлах нь даанч аймаар. Чингэлтэй дүүргийн тавдугаар хорооны нутаг дэвсгэрт, "Макс Өргөө" компанийн барилга дээрээс хавтан төмөр унаж, 30 гаруйхан настай жолооч залуугийн машиныг цөм цохин түүний амийг авч одсон хэргийн дуулиан үргэлжилсээр байна. "Макс өргөө" бол хүмүүст нэгэнт танил болсон "Макс" группийн охин компани бөгөөд барилгын ажлын гүйцэтгэгчээр нь "Зуншин" компани 2012 оны дөрөвдүгээр сараас эхлэн ажиллаж байжээ. Гэвч "Зуншин" компани барилга угсралтын ажил эрхлэх тусгай зөвшөөрөлгүй байсан тул мэргэжлийн хяналтын байгууллагын 2013 оны зугаадугаар сарын 3-ны өдрийн шийдвэрээр уг барилгын ажлыг нь түр зогсоосон байв. Нөгөөтэйгүүр "Макс"-ынхан ямар ч магадлал хийгдээгүй зураг төслөөр олон давхар барилга барих гэж улайрч байсан байх юм. Ер нь барилга баригдаж л байвал тэнд хүн үхэх, сэхэх "Макс"-ын том босс Д.Ганбаатарт үнэндээ хамаагүй бололтой. Тэрбээр өнгөрсөн оны долдугаар сард дээрх хүний амь хөнөөсөн барилга дээрээ "Мээж класс" компанийг туслан гүйцэтгэгчээр ажиллуулах гэрээнд гарын үсэг зурсан байлаа. Мөн "Fasade in" компанийн захирал Ким Хэ Жун гэгчтэй ч ийм гэрээ байгуулжээ. Осол гардаг өдөр Барилгын гадна талд засвар хийхэд зориулж суурилуулсан дүүжинт өргүүр дээр тухайн үед "Мээж класс"-ийн туслах ажилтан Ч.Цэнд-Аюуш, Т.Тулга, Т.Отгонбаяр нар ажиллаж байж. Ч.Цэнд-Аюуш нь дөрөвдүгээр давхраас дүүжинт өргүүр дээр цонхны 41 ширхэг рам ачаад дээшээ өгсөх үед өргөгчийн баруун талын хэсэг хазайж, өргөгчийг дээврээс бэхэлсэн дөрвөн ширхэг сум төмрийн баруун захын долоон метрийн урттай сум төмрийн түгжээ мултарч унасны улмаас уг осол гарсан болох нь хэргийн газрын үзлэг, хохирогч, гэрчийн мэдүүлгээр тогтоогдоод байгаа юм. Барилгын гадна талын дүүжинт өргүүр дээр тусгай сургалтаар бэлтгэгдсэн хүн ажиллах ёстой. Гэтэл "Мээж класс" ХХК-ийн ашиглаж байсан уг дүүжинт өргүүрийг тусгай эрх бүхий хүн хариуцаж ажиллуулаагүй, дүүжинт өргүүрийг зориулалтын дагуу ашиглаагүй байв. Гэхдээ эдгээр нь зөвхөн ослын үеийн шалтгаан нөхцөл юм билээ. Хамгийн хачирхалтай нь барилга угсралтын ажлыг түр зогсоочихоод байхад дураараа үргэлжлүүлсэн байлаа. Тодруулбал, улсын байцаагчийн актанд тусгагдсан зөрчлийг арилгалгүйгээр "Мээж класс"-ын захирал Ш.Нямдаваа, "Fasade in" компанийн захирал Ким Хэ Жун нартай гэрээ байгуулж, барилгын ажлаа хулгайгаар хийхдээ тийнхүү хүний амийг хөнөөжээ. Энэ нь Д.Ганбаатар нарын "Бидэнд хууль үйлчлэхгүй" гэсэн хийрхэл буюу "Ямар ч үед мөнгөөр туйлаад уснаас хуурай гарчихдаг" гэх бардамналын гай юм. Гэвч "Мээж класс" ХХК-ийн гүйцэтгэх захирал Ш.Нямдаваа, тус компанийн хөдөлмөр хамгаалал, аюулгүй ажиллагааны инженер Л.Амгалан нарыг Эрүүгийн хуулийн 183.1 дэх хэсэгт зааснаар сэжигтнээр тооцон шалгаж байгаа нь бас гайхмаар зүйл. Зүй нь улсын байцаагчийн актаар ажил явуулах эрх хаагдаад байх үед гэрээнд гарын үсэг зурж, ажил үүргээр хангасан "Макс"-ын ерөнхий захирал буюу "Бүдүүн босс" Д.Ганбаатарт эрүүгийн хэрэг үүсгэн шалгах учиртай байсан хэмээн зарим хуульчид өгүүлж буй нь үнэний хувьтай биз ээ. Талийгаач "Б"-ийн ар гэрийнхэн Д.Ганбаатарт голоо тасартал гомдсоор явна. Б.Отгонбаяр 
Бусад Сочи-2014 МҮОХ Олимпизм Хөлбөмбөг Сагсан бөмбөг Үндэсний бөх Хурдан морь Сур харваа Шагайн харваа Бокс Жүдо Чөлөөт бөх Сумо Бөхийн төрлүүд Хөнгөн атлетик Гимнастик Хүндийн өргөлт Байт харваа Буудлага Усан сэлэлт Усан спорт Дугуйн спорт Морин спорт Волейбол Элсний волейбол Регби Багийн спорт Таеквондо Тулааны спорт Бадминтон Ширээний теннис Талбайн теннис Цанын спорт Чарганы төрлүүд Тэшүүр Сноуборд Хоккей Кёрлинг Уран гулгалт Биллиард Дартс Боулинг Шатар, даам Хөзрийн тоглоомууд Оюуны спорт Аэробик Бодибилдинг Бүжгийн спорт Extreme Спорт Морин поло Гольф Бэйсбол Уулын спорт Автоспорт Бусад Эхлэл Спорт Хөзрийн тоглоомууд 2014 оны 3 сарын 1 Аз хэрхэн яаж мэдрэгддэг юм бэ гэж асуухад "саяын тэмцээний хувьд хожих бүх л нөхцөл нь бүрдчихсэн, хийморьтой байсан гэх үү дээ" хэмээн энэ удаагийн зочин маань хариуллаа. Ази, Номхон далайн орнуудын покерын аварга шалгаруулах "Улаан луу" цомын төлөөх тэмцээний аварга Б.Буянжаргалтай ярилцлаа. Тэмцээнд түрүүлсэн сэтгэгдлийг тань сонсч болох уу? Аварга болсны дараа төрсөн сэтгэгдэл үү? Тийм. Тамирчины алдар хямдхан олддоггүй гэдэг шүү дээ. Би энэхүү тэмцээнд түрүүлнэ гэсэн зорилготой оролцсон болохоор зорилгодоо хүрч чадсан. Аав маань эхэндээ дэмжээгүй ч найз нөхөд, аав ээжийнхээ надад итгэсэн итгэлийг нь алдаагүйдээ маш их баярлаж байсан. Энэ удаагийн тэмцээнд 995 хүн оролцсон нь энэ тэмцээний рекорд болсон юм билээ. Тэмцээний үед надтай финалд үлдсэн бүсгүй гэхэд өмнө нь гурван ч удаа финалд үлдсэн туршлагатай тоглогч байх жишээтэй. Тавдугаар байранд орсон залуу гэхэд энэ тэмцээний өнгөрсөн жилийн аварга байсан. Иймэрхүү хүчтэй өрсөлдөгчдийг ялсандаа өөрөөрөө бахархсан шүү. Аав тань яагаад дэмжээгүй юм бол? Манайх ам бүл тавуулаа. Аав маань гавьяат тамирчин Б.Болд гэж хүн бий. Дэлхийн чөлөөт бөхийн аваргаас хошой мөнгөн медаль хүртсэн тамирчин хүн. Одоо ч Чөлөөт бөхийн холбоонд тэргүүн дэд Ерөнхийлөгчөөр ажилладаг. Аав эхэндээ дурамжхан байсан нь бусад хүмүүсийн адил покерийг мөрийтэй тоглоом гэж ойлгож байсан хэрэг. Зорин байж Макао явж тоглож байна гэхээр аавд утгагүй санагдсан байх. Харин ээж дүү нарыг маань дэмжиж эхлэхэд тэмцээн юм байна гэдэг утгаар нь ойлгож эхэлсэн. Ээж маань Л.Оюундулам гэж хүн байдаг. Тагнуулын ерөнхий газарт олон жил ажилласан эмэгтэй байдаг. Тэмцээн уралдаанд оролцоход хэн нэгний дэмжлэг амжилт гаргахад ихэд нөлөөлдөг гэдэг. Таныг амжилт гаргахад нөлөөлсөн дэмжлэг юу байв? Эхлээд тэмцээнд явахад түрүүлнэ гэж хэн ч бодоогүй байх. "Чи түрүүлнэ шүү" гэж надад хэлсэн хүн байгаагүй. Дүү нар маань дэмжиж байсан ч түрүүлнэ гэдэгт итгэлтэй биш байсан болов уу. Тэмцээний явцад гэр бүлийнхэн маань дэмжсэн. Хамгийн бага дүү маань тэмцээний хамгийн сүүлийн өдөр финалд үлдсэнийг сонсоод Макаод хүрч ирсэн нь надад дэмжлэг болж өгсөн. Мөн найзууд маань маш их баярласан. Түрүүлснийг сонсмогцоо энд тэндээс бүгдээрээ цуглаад өөрсдөө түрүүлсэн юм шиг баярлаж, миний тухай тэр оройжингоо яриад ихэд сайхан байсан даа. Энэ тэмцээнд анх удаагаа оролцсон уу? Анх удаагаа оролцсон. Надад олигтой бэлтгэл байгаагүй. Юугаа ч бэлдэх билээ. Гэвч ямар ч л байсан финалийн шатанд үлдэнэ гэдэгтээ итгэлтэй байсан. Өөрийгөө дотроо мэдээд байсан шиг байгаа юм./Инээв/ Тэмцээнд оролцохоосоо өмнө өрсөлдөгчдөө судалсан байв уу ? Үгүй. Ямар хүмүүс оролцохыг ч мэдээгүй. Зургаан хоног үргэлжилсэн тус тэмцээнд мөнгөө төлсөн хүн бүр л оролцсон. Ямар хүмүүс тоглохыг урьдчилан заагаагүй байдаг юм. Олон улсын чанартай тэмцээнд оролцож буй покерчдод тавих тусгай шаардлага шалгуур гэж байдаг юм уу? Ихэнх спортод олон улсын тэмцээнд оролцох тамирчдыг тухайн улсаас нь шилж сонгоод явуулдаг шүү дээ. Барилдаан байлаа гэхэд урьдаас барилдуулж сорьж үздэг. Покерын дэлхийн аваргын тэмцээнд гэхэд тийм зүйл байхгүй. Хэн мөнгөтэй байна, тэр хүн мөнгөө төлөөд хэн ч байсан оролцох эрх нь нээлттэй байдаг. Покерын дэлхийн аваргын тэмцээнд 7000-8000 хүн оролцдог. Хэдий азтай байлаа ч покер мэдэхгүй хүн ийм төрлийн тэмцээнд оролцоно гэдэг хэцүү л дээ. Хэзээ, хэрхэн яаж яваад покерын спортод хөл тавьсан юм бэ? Би Германд сурахынхаа хажуугаар ажилладаг байсан юм. Манай найзууд хааяа манай гэрт ирээд покер тоглодог байлаа. Тухайн үед би покерыг нэг их сонирхдоггүй байв. Нэг удаа хүн дутлаа тогло гэхэд нь би анх удаагаа покер тоглож үзсэн. Хэдэн он байсан бэ? 2005 он. Анх удаагаа тоглотол би хожчихсон. Анх тоглож байгаа хүмүүс азтай байдаг г гэдэг шүү дээ. Дараа нь покер тоглох сонирхолтой юм байна шүү гэж бодсон. Дараахан нь би ажил хайгаад явж байтал покерын хөзөр тараах дилерийн ажил байна гэхээр нь тэр ажлыг сонирхож очоод бүртгүүлсэн. Ажилдаа ч орсон. Тэндээс л ер нь эхэлсэн дээ... Хөзөр тараах ажлыг хэр удаан хийсэн бэ? Анх ажилласан тэр газар маань Германы хувийн компани байсан. Би тэнд хоёр жил орчим ажилласан. Түүний дараа Берлин хотын хамгийн том казинод жил гаруй хугацаанд ажилласан. Нийтдээ 3,5 жил ажилласан юм байна. Хөзөр тараах ажил тань энэ спортод амжилт гаргахад тань туршлага болсон бололтой. Тийм. Хөзөр тараана гэдэг бол тоглохоосоо илүү хүмүүсийг ажиглах боломж байдаг. Тоглоод суух юм бол төдийлөн хүмүүсийг ажиглаж чадахгүй. Хөзөр тараагаад тоглоомыг хөндлөнгөөс ажиглаж байгаа учраас сандрах зүйл ч байхгүй. Ажиглах явцдаа хүмүүсийн тоглолтын туршид хийж байгаа хөдөлгөөнөөс нь тоглогчдыг таньдаг болсон. Анхан шатны мэдлэгүүд ингэж л эхэлсэн. Покерын спортын тамирчин хүнд тавигдах хамгийн чухал онцлог юу вэ? Сэтгэлзүйн спорт. Тэвчээртэй байх хэрэгтэй. Хожигдчихлоо гэхэд салгалаад байдаггүй өөрийн сэтгэлзүйгээ барих чадвартай байх ёстой. Хүмүүсийг ажиглах авьяастай хүн байх хэрэгтэй. Тэвчээртэй сууж чаддаг. Иймэрхүү л байхад покерын спортод амжилт гаргана гэж бодож байна. Цаг хугацааны хувьд хамгийн удаан үргэлжилсэн тоглолтыг та хаана, хэзээ хийж байсан бэ? Сая болж өнгөрсөн тэмцээнд л хамгийн удаан тоглосон. Зургаа хоногийн дөрвөн өдөр нь тоглосон. Өдөр бүр 7-9 цаг зогсолтгүй тоглож байсан. Хоёр цаг болоод арван минутын завсарлага авч байсан юм байна. Покерыг тоглож байх явцад сайн тоглогчийг хэрхэн яаж таних вэ? Жишээлбэл, чипсээрээ тоглож байгаа гарын хөдөлгөөнөөс мэдрэгдэнэ. Анхан шатны тоглогч бол түүгээр тоглож чадахгүй шүү дээ. Хөзрөө харж байгаа, чипсээ шидэж байгаа байдал, эсрэг хүнийхээ эсрэг ямархуу өсгөлт хийж байгаа зэргийг харах боломжтой. Анхан шатны тоглогчид ч эдгээр зүйлсээс мэдэгддэг. Ази, Номхон далайн орнуудын покерын аварга шалгаруулах тэмцээнд та нууц биш бол хэр хэмжээний барьцаа төлбөрийг төлсөн бэ? Нуугаад байх юу байхав дээ. 2.5 сая төгрөг байсан. Бүх хүмүүс энэхүү төлбөрийг төлөөд хасагдах журмаар явсан. Ингэж байж л тэмцээн гэдэг утгаараа тоглож байгаа юм. Түүнээс биш мөрийтэй тоглоом бол мөнгө л байвал ороод байдаг шүү дээ. Таны хувьд покерын спортын юу нь тийм сонирхолтой санагддаг вэ? Хүмүүсийг илүү таньж мэддэг. Хүнийг ямар хөзөртэйг нь мэдээд хаяулж чадах юм бол түүнээсээ их таашаалыг авдаг. Хүмүүсийг унших нь сонирхолтой байдаг. Гэвч удаан тоглох юм бол толгой өвдөнө. Покерын тэмцээнүүдээс харж байхад ихэнх оролцогчид нь хар нүдний шил зүүсэн байгаа харагддаг. Энэ нь покерын спортод тоглогч сэтгэл хөдлөлөө нуух ёстой байдаг гэсэн үг үү? Тийм. Ямар хөзөртэйгээ харчихаад эсвэл худлаа чипс хийчихээд сандраад ирэхэд нүдний харцанд нь өөрчлөлт харагддаг. Тийм сандралаас сэргийлж хар нүдний шил зүүх тохиолдол байдаг. Довтолгооноос өөрийгөө хамгаалж байгаа хэлбэр юм. Ямар довтолгоо вэ? Тэр хүн уншигдчихна шүү дээ. Хамгийн сайн тоглогч хүмүүст уншигдаж болохгүй сэтгэлийн хөдлөлөө ил гаргадаггүй хүн байдаг гэсэн үг үү? Тийм. Нүдний шилгүй тоглож байгаа тоглогчид бол ямар нэгэн үйлдэл хийснийхээ дараа нөгөө хүндээ уншигдахгүйн тулд нэг тийшээ хараад л гөлрөөд суучихдаг юм. Хөлдчихсөн юм шиг царай гаргаад суучихна. Эсвэл зарим нь марзаганаад байж л байна. Ер нь янз бүр. Та покер тоглоод хамгийн ихдээ хэдий хэр хэмжээний барьцаа мөнгийг алдаж байсан бэ? Би Монголд тоглодоггүй. Тэмцээнд оролцоод их хэмжээгээр алдаж байснаа төдийлөн санахгүй байна. Германд байхдаа 100-200 еврогоор тоглоод алдаж байсан. Гэвч энэ мөнгө их хэмжээ гэж яригдахгүй байх. Би 1000 евро алдаж үзээгүй. Мөрийтэй тоглоом гэдэг утгаараа Монгол Улсад покер тоглох нь хориотой байдаг. Мөрийтэй тоглоом зөвхөн покер биш шүү дээ. Рулет зэрэг бусад бүх зүйл багтдаг. Хуулиар хориотой байхад покероор монгол залуу Ази Номхон далайн орнуудын покерын аварга болсонд олон хүн гайхаж, баярлаж таны амжилтыг хүлээж авч байгаа нь анзаарагдсан. Монголд тоглох гэхэд хууль зүйн бэрхшээл танд тулгарч байна уу? Монголд тоглодоггүй болохоор одоогоор тулгарсан бэрхшээл алга байна. Сая тэмцээнд ороход Солонгос, Япон зэрэг улс өөрсдийн гэсэн баг тамирчидтай 6-7 тоглогчийн бүрэлдэхүүнтэйгээр оролцсон. Дасгалжуулагч мөн ивээн тэтгэгчтэй байх жишээтэй. Бусад спортуудын адил багаараа а оролцож байсан. Тэгтэл монголчуудын хувьд покерыг мөрийтэй тоглоом гэдэг талаас нь ойлгодог. Спорт гэдэг утгаар нь хөгжүүлэх боломжтой гэж боддог. Ингэж ойлгуулж чадсан анхдагч нь болсны хувьд үүнийг спорт болгон хөгжүүлэх тал дээр зохих ёсны хүмүүстэй нь уулзаж ярилцана гэж боддог. Хүмүүсийг унших, сэтгэл хөдлөлөө нуух чадвар зэргээс гадна покер тоглохын үндэс нь тооцоолол байдаг юм шиг санагддаг. Тийм. Тооцоолол, магадлалын онол. Математикийн онолын талаар мэдлэгтэй хүн сайн тоглогч байх магадлал өндөр байх. Тийм үү? Шатар тоглодог хүмүүс покерыг сайн тоглох тохиолдол байдаг. Покерт шатар тоглоход ордог авьяасууд шаардагддаг. Янз бүрийн мэргэжлийн хүмүүс покер тоглоод аварга болж байгаа тохиолдол олон. 21-22 насны мэргэжил эзэмшээгүй ч покерын дэлхийн аварга болсон залуус ч байна шүү дээ. Таныг арван жилийн нэгдүгээр дунд сургуулийг төгссөн гэж сонссон юм байна. Шатар, математикт сайн байсан уу. Мэргэжил боловсролын хувьд өөрийгөө танилцууж болох уу? Шатар тоглоно. Математикт сайн байсан гэж хэлэхгүй. Арван жилээ төгсөөд Германы их сургуульд герман судлал буюу германистик мэргэжлээр суралцаж төгссөн. Эх орондоо ирээд гурван жил болж байна. Хүмүүс ойлгохдоо намайг Германд байдаг хүн гэж ойлгоод байдаг. Аз байдаг гэдэгт итгэдэг үү ? Итгэдэг. Гэхдээ покер бол зөвхөн аз биш. Покерыг зуун хувь гэж үзвэл 70 хувь нь ур чадвар, 30 хувь нь аз байж болно. Харин рулет, бакрат зэрэг нь бол цэвэр аз мэдэх асуудал. Монголчууд гэлтгүй дэлхий нийтэд мөрийтэй тоглоомонд донтох хандлага ихээр дэлгэрч байгаа тухай мэдээллийг кино болон бусад мэдээллийн хэрэгслээс харах боллоо. Донтох хандлага байлгүй яахав. Монголчуудын хувьд ч тоглоомонд донтсон тохиолдол олон байна шүү дээ. Яагаад хүмүүс донтдог юм бэ? /Инээв/ Өөрөө донтож үзээгүй болохоор хэлж мэдэхгүй юм. Хүн хүнийхээ онцлогоос шалтгаалдаг байх. Мэргэжлийн тоглогчдын хувьд алдахаасаа олох нь их. Мэргэжлийн гэдэг утгаараа тухайн спортынхоо онцлогийг илүү их ойлгосон байдаг тул өөрсдийгөө татаж чаддаг хүмүүс байдаг. Анхан шатны хүмүүс, сонирхогчид шиг бүх л амьдралаа түүн рүү өгч донтдоггүй. Монголчуудын хувьд машинаа тавиад тоглож байна. Бараг л эхнэрээ тавиад тоглосон гэж дуулдах юм байна шүү дээ. Хэзээ ч гэж ярьж болдоггүй юм гэсэн. Гэвч би Монголд тоглохгүй... Мэдээж тэмцээн болох юм бол орж болно. Аварга болсны дараа монголчуудын зүгээс өөртэй чинь покер тоглож үзэх саналууд ирж байна уу? Тоглож үзэх саналыг надад хэлсэн хүмүүс бий. Надад хэлэлгүй найзуудаар маань дамжуулж хэлсэн нь ч бий. Мөн Макаод очиж тоглох хүмүүс зөвлөгөө санал болгооч гэж хандах нь ч байна. Энэ өдрүүдэд Макаод мөн тэмцээн болж байгаа юм. Намайг аварга болсны дараа монголчууд тэмцээнд орж аварга болох боломж байгаа юм байна гэж өөдрөгөөр бодож байна. Та тэдгээр саналуудыг хэрхэн хүлээж авч байна вэ? Тоглох саналуудыг буцааж байгаа. Тоглоод сууна ч гэж юу байхав. Монгол хүмүүстэй тоглохгүй байх шалтгаан тань юу вэ? Бүх тоглогчид тийм биш байх л даа. Гэхдээ мөнгөтэй, мөнгөгүй ч хүмүүс тоглохоор ирнэ. Зарим хүмүүс нь ур чадвараараа биш мөнгөөрөө зодоод тоглочихно. Тэмцээн дээр бол бүгд л адил хэмжээний мөнгөөр тоглож, мөнгөөр зодох боломж байдаггүй. Бэл бэлчингээрээ зодоод нөгөө залуусыг айлгаад л гаргачих хандлага их байдаг гэдэг. Покерийн дэлхийн аваргын тэмцээнд өрсөлдөх төлөвлөгөө танд байна уу? Байгаа. Энэ бол покер тоглодог хүн бүрийн мөрөөдөл байдаг. Түрүүлдэггүй юмаа гэхэд энэхүү тэмцээнд оролцож амжилтаа ахиулах төлөвлөгөө бий. Жил бүрийн зургадугаар сард зохиогддог юм. Ирэх жилээс Покерийн дэлхийн аваргын тэмцээнд оролцох санаа байна. Аз, хиймориос гадна та хүмүүсийг унших техникийг сайн эзэмшсэн байх тийм үү? Тийм. Би өөрөө ер нь их тайван хүн. Хүмүүс намайг танихад маш хэцүү тоглодог гэж хэлдэг юм. Уншихад хэцүү тоглогчид гэж байдаг. Покерын дэлхийн аваргын тэмцээнд бэлтгэх хэрэг танд гарах байх. Бэлтгэлээ хэрхэн яаж хийх вэ? Сэтгэл санаагаа сайхан тайван байлгаж бэлтгэнэ дээ. / Инээв/ Мэдээж Дэлхийн аваргын тэмцээнээс өмнө өөр бусад тэмцээнүүдэд оролцоно. Ингэж тэмцээнд оролцох нь миний хувьд бэлтгэл болно гэж бодож байна. Мөн таныг нэгэн сайн үйлсийн ажлыг эхлүүлж байгаа гэж сонссон юм байна . Тэмцээнд оролцоод хожсон мөнгөнөөсөө тодорхой хувийг хүмүүнлэгийн үйлсэд зориулахаар зохих ёсны хүмүүстэй нь тохирсон байгаа. 2000 оноос хойш сайн үйлсийн ажил хийж буй Тамара гэж эмээ байдаг. Өөрийн хоёр өрөө орон сууц,
Өчигдөр 16 цаг 46 минут Украин дэлхийн халуун цэг болсон хэвээр, Украины асуудалд хошуу, хуруу дүрэх талууд олширсоор байна. Газар дээрээ байдал дайны хэмжээнд хүртэл ноцтой хурцдаагүй байгаа ч Киевийг, Крымыг тойрсон дэлхийн томоохон гүрнүүдийн хэлцэл, талцал, ялангуяа ОХУ, АНУ-ын хооронд ширүүхэн өрнөж байна. Үндсэндээ барууны орнууд ОХУ-ыг шүүмжлэлээр ёстой л бөмбөгдөж байна. АНУ-ын Ерөнхийлөгч Барак Обама ОХУ-ын Ерөнхийлөгч Владимир Путинийг Крым дэх цэргүүдээ бааз руу буцааж татахыг анхааруулаад, эдийн засгийн талаас нь шахалт болох арга хэмжээ авахаар хэлэлцэж буй. Төрийн нарийн бичгийн дарга Жон Керри ОХУ-ыг Их наймын бүрэлдэхүүнээс хасч, Владимир Путиний хилийн чинад дахь хөрөнгийг нь царцаана хэмээн "сүрдүүлээд" буй. Ер нь Украины хямрал ОХУ, АНУ-ын харилцааны хувьд томоохон сорилт болохын дээр Сири, Эдвард Сноуден, одоо Украин гээд сүүлийн 12 сар хоёр гүрний харилцааны хүйтэн дайнаас хойшхи хамгийн таагүй үе болж байна хэмээн ажиглагчид үзэж байна. Мөн АНУ-аас гадна Франц, Канад, Их Британи улсууд ирэх зургадугаар сард ОХУ-д зохион байгуулахаар төлөвлөөд байсан Их наймын бүлгийн уулзалтыг цуцална хэмээн мэдэгдээд байгаа юм. Барууныхан Москваг Крымд цэрэг оруулах шийдвэр гаргаснаараа тусгаар тогтносон улсын бүрэн эрхэт байдалд халдлаа хэмээн шүүмжилж байгаа юм. Зүгээр нэг шүүмжлээд зогссонгүй Украиныг асуудал дэлхийн удирдагчдыг хөдөлгөж байна. АНУ-ын Төрийн нарийн бичгийн дарга Жон Керри өнөөдөр Украины зорино гэдгээ мэдэгдсэн бол Их Британийн Гадаад хэргийн сайд Уильям Хаг хэдийнэ Киевт очжээ. Тэрээр "Техникийн хувьд ОХУ Крымыг хэдийнэ хяналтдаа авсан байна. Энэ нь бүс нутагт маш аюултай нөхцөл байдал үүсгэжээ. Цөөн үгээр хэлбэл энд ХХI зууны Европын хамгийн том хямрал нүүрлээд байна" хэмээн "Ройтерс"-т ярьжээ. Европын холбооны гишүүн орнуудын Гадаад хэргийн сайд нар мөн л Украины асуудлаар хэлэлцэхээр Брюссельд цугларч байгаа бол НҮБ-ын ерөнхий нарийн бичгийн дарга өөрөө ОХУ- ын Гадаад хэргийн сайд Сергей Лавровтой уулзаж, орлогчоо Киев рүү илгээхээр болжээ. Энэ зуур Их Британийн Ерөнхий сайд Дэвид Камерон Аюулгүйн зөвлөлийг даргалан шуурхай хуралдуулахаар зэхэж байгаа аж. Харин ОХУ-ын хувьд барууныхны энэ бүх шүүмжлэл, анхааруулга, "хөдөлгөөн"-ийг үл ойшоон өөрийн улсын болон Украин дахь Оросын талыг баримтлагч иргэдийн эрх ашгийг хамгаална гэдгээ дахин мэдэгдээд, Крым дэх хяналтаа улам чангатгасан байна. ОХУ-ын Гадаад хэргийн сайд Сергей Лавров өчигдөр Украины асуудлаар Хятадын Гадаад хэргийн сайдтай утсаар ярьсан талаар Кремлиэс мэдээлсэн бөгөөд байр сууриа илэрхийлэхдээ Москваг чичлээгүй ганц улс одоогоор Хятад болж таарч байна. Тус улсын зүгээс барууныхныг, ялангуяа АНУ-ыг хүйтэн дайны үеийн сэтгэлгээнээсээ салж, ОХУ-ыг чичлэхийн оронд Украины хямралыг шийдэхэд хамтарч ажиллахыг уриалсан байна. Өрнөж буй үйл явдалтай холбоотойгоор ОХУ-д эдийн засгийн сөрөг нөлөөллүүд нь илэрч эхэлсэн нь рублийн ханш ам.доллар, еврогийн эсрэг ойрд үзэгдээгүйгээр огцом унаснаас харагдаж байгаа юм. Арсений Яценюк: Украин гамшгийн ирмэгт байна Дээр дурдсанчлан Украинд дайны хэмжээнд хүрэхээр ноцтой байдал үүсээгүй ч одоогоос зургаан жилийн өмнө болсон Гүрж, Оросын дайны түүх давтагдаж болзошгүй буйг ажиглагчид онцолж байна. Украины түр Засгийн газрын Ерөнхий сайд Арсений Яценюк одоогийн нөхцөл байдалтай холбоотой мэдэгдэл хийхдээ ОХУ-ыг дайн зарлалаа хэмээн буруутгаж, цэргээ буцааж татахыг шаардаад байгаа юм. Эс бөгөөс газар нутгийнхаа бүрэн бүтэн байдлыг хамгаалахын төлөө тэмцэнэ гэдгээ мэдэгдээд, чөлөөнд буй цэргийн албан хаагчдаа бэлэн байдалд шилжүүлэхээр болсон байна. Украины арми байнгын бэлэн байдалд байдаг 160 гаруй мянган бие бүрэлдэхүүнтэй бол чөлөөнд нэг сая гаруй цэргийн алба хаагч байдаг аж. Мөн түр Засгийн газрын зүгээс усан флотын командлагчаа шинээр томилсон ч шинэ командлагч зөвхөн Крымд, бүр тодруулбал Оросын талд хүчин зүтгэхээ мэдэгдсэн нь нэлээд шуугиан тарьсан юм. Украины хүндтэй адмирал Деныс Березовскийг энэ үйлдлийнх нь төлөө Украины эрх баригчид тэр даруй албан тушаалаас нь огцруулж, эх орноосоо урвасан хэрэгт буруутгасан байна. Гэсэн хэдий ч тэрээр өөрийн захирагчаа сонгож, Оросын хамгаалалтад ороод буй Крымын хойгт хүлээн зөвшөөрөгдсөн хэвээр байгаа юм. Улс төр, геополитикийн энэ хямралаас гадна Украины эдийн засаг сүйрлийн ирмэгт тулаад буйг тус улсын түр Засгийн газрын Ерөнхий сайд Арсений Яценюк хэвлэлийн н бага хурал хийж мэдэгдсэн юм. Сангийн сайдынх нь тооцоолсноор Украины эдийн засгийг татаж босгоход (нөхцөл байдал одоогийнхоос дордохгүй тохиолдолд) ирэх хоёр жилийн хугацаанд 35 тэрбум ам.доллар шаардлагатай бөгөөд энэ тал дээр тусалж дэмжинэ гэдгээ Их долоогийн бүлгийн Сангийн сайд нар илэрхийлсэн байна. Мөн Олон улсын валютын сангийн төлөөлөл Киевийг зорих гэж буй талаар Украины төв банкны эх сурвалж мэдээлжээ. Энэ мэтчилэн дэлхийн улс орнууд Украины хямралыг улс төрийн болоод эдийн засгийн аль аль талаас яриа хэлэлцээрээр шийдэхээр "хөдөлцгөөж" байна. Нэгдмэл үндэстэн болж чадаагүй тусгаар улс Хэдийгээр дайн болохгүй гэж найдах хэсэг байгаа ч ОХУ Крымыг буцааж авахын тулд 2008 оны таван өдрийн дайныг давтахаас буцахгүй гэж таамаглах нь ч байна. Тэгвэл яагаад Крым дэлхийн "халуун цэгийн халуун цэг" болоод байгаа, ОХУ яагаад бусдын газар нутагт дураар орж булааж авахыг завдаад буй нь учрыг үл мэдэх олон хүний хувьд сонин байгаа нь мэдээж. Харин мэддэг нэгний хувьд Украинд юу болоод буй тодорхой байгаа юм. Жишээ нь, ЗХУ-д АНУ-ын Элчин сайдаар сууж байсан Жек Матлок энэ талаар "Украин тусгаар тогтносон улс боловч нэгдмэл үндэстэн болж чадаагүй байна" хэмээсэн байна. Энэ нь олон шалтгаантай аж. Тэгвэл олон хүн Украины өнө удаан жилээр ужгирсан энэ хямралын буруутан, хэргийн эзэн хэнгэргийн дохиураар ЗХУ-ын удирдагч асан Никита Хрушевыг нэрлээд байгаа юм. Оросын хувьд 1783 онд Крымыг нэгтгэснээсээ хойшхи 200 жилийн дийлэнх хугацаанд буюу 1954 оныг хүртэл тус хойгт хяналтаа тогтоож байжээ. Гэвч 1954 онд тухайн үеийн ЗХУ-ын удирдагч байсан Никита Хрушев Крымыг Украинд шилжүүлэх шийдвэр гаргасан байна. Оросуудын зарим нь үүнийг Хрушев Крымыг оршин суугчидтай нь Украинд "бэлэглэчихсэн", энэ бол түүхэн том алдаа хэмээн тайлбарладаг байна. "Бэлгэнд" очсон Крымын оршин суугчдын олонхи нь өөрсдийгөө одоо хэр нь Оросын нэг хэсэг гэж үзсээр байгаа. 2.3 сая хүн амынх нь 60 гаруй хувь нь оросоор ярьдаг, олонхи нь одоо хэр нь Оросын паспорттай аж. Барууныхны хувьд 1945 онд Йосеф Сталин, Франклин Рузвельт, Уинстон Черчилл нарын хийсэн Ялтын хэлэлцээр болж байсан гэдгээрээ танил байдаг. ОХУ-ын хувьд Украиныг, тэр тусмаа Крымыг алдахгүйн төлөө цэрэг хүртэл хөдөлгөн тэмцэлдэж буй нь тус бүс нутгийн газарзүйн байрлалтай яах аргагүй холбоотой аж. Учир юу вэ гэвэл Крым нь НАТО-гийн хүчийг ОХУ-аас хол байлгахад туслах стратегийн чухал байрлалд оршдог учир ОХУ Хар тэнгисийн флотоо тус хойгт байрлуулсан байдаг. Хамгийн сүүлд 2009 онд Украины Ерөнхийлөгч Виктор Ющенко ОХУ-ыг 2017 он гэхэд бүх цэргээ Крымээс татахыг анхааруулж байсан бол саяхан түлхэгдэн унасан Виктор Януковичийн үед гэрээг сэргээн 2042 он хүртэл сунгаад байсан юм. Украинд хагарал үүсэх болсон өөр нэгэн шалтгаан нь Крымын татаруудтай тодорхой хэмжээгээр холбоотой бөгөөд Сталины үед буюу 1944 онд нутгаараа өршөөл энэрэлгүйгээр хөөгдсөн тэд 1991 онд нутагтаа буцаж суурьшсан бөгөөд энэ удаагийн хямрал даамжрахад Януковичийг эсэргүүцэгчдэд хүч нэмсэн байна. Тэгвэл Украины нэгдмэл байж чаддаггүй нь, зүүн, баруун гэж хуваагддаг нь бүр эртнээс эхтэй, үүнд газарзүйн байрлал гол "буруутан" гэдгийг түүхэн эх сурвалжуудад тэмдэглэжээ. Украины зүүн хэсэг нь баруунаасаа хавьгүй эрт буюу XVII зууны сүүлчээр хаант Оросын мэдэлд очсон байна. Энэ нь ЗХУ задарсанаас хойш ч Украины зүүн бүсийн улстөрчийг Оросын талыг баримталсаар буйн нэг тайлбар аж. Харин баруун бүсийн хувьд хэдэн зууныг Польш, Австри- Унгарын вант улс зэрэг Европын харьяанд өнгөрүүлжээ. Украины баруун бүсийн хэсэг газар нутаг дэлхийн хоёрдугаар дайнаас өмнөх хэдэн жилийн турш бүр Польшийн нэг хэсэг байсан байна. Энэ нь Украины баруун бүсийнхэн барууныг дэмжиж, Европын холбоонд нэгдэхээр боссоныг нэг шалтгаан аж. Тиймээс ч зүүн бүсийнхэн оросоор ярьдаг, үнэн алдартны шашинтай, баруун бүсийнхэн католик шашинтай, украинаар ярьдаг байх жишээтэй. Илүү сонирхолтой нь Украины хуваагдал үүнээс ч эрт цаг үеэс улбаатай аж. Анх нэгдмэл, Киевийн Орос гэдгээрээ алдартай байсан Украин IX зуунд славякууд суурьшиж, үнэн алдартны шашны үндэс суурь тавигджээ. Гэтэл XIII зууны монголчуудын эзлэн түрэмгийлэл Киевийн хүчирхэгжилтийг тасалдуулж, эрх мэдлийг Орост буюу одоогийн Санкт-Петербургт болон Москвад шилжих, Украин хуваагдах эхлэлийг тавьсан байна. Үүнээс хойш үржил шимт хөрстэй, стратегийн чухал ач холбогдолтой байрлал бүхий Украины Польш, Литви булаан эзлэж, эцэст нь XVII зууны Хаант Орос с болон Польш, Литвийн хамтын нөхөрлөлийн хоорондын дайн Украины дотоод хуваагдлыг гүнзгийрүүлжээ. Тиймээс олон зууны өмнөөс улбаатай Украины хуваагдмал байдал бүрмөсөн хуваагдлаар төгсөх үү, бүр нэгдэх үү гэдгийг энэ удаа үүссэн хямрал шийднэ гэж таамаглаж байна. Б.Наранбат 
2014 оны 2 сарын 28 Нийслэл хотын хэмжээнд дээрэм, булаалт, залилан, орон байрны хулгай, орон сууцны зогсоол дээрээс автомашин болон автомашины эд анги хулгайд алдагдсан хэргүүд гарсаар байгаа юм. Эдгээрийн багагүй хувь нь орон байранд, байрны орц, орон сууц орчимд үйлдэгддэг байна. Энэ төрлийн гэмт хэрэг зөрчлүүдээс урьдчилан сэрийлэх, гэмт хэргийг түргэн шуурхай илрүүлэх, оршин суугч иргэдийн аюулгүй амар тайван амьдрах орчин нөхцөлийг бүрдүүлэх зорилгоор "Иргэдийн аюулгүй байдлыг хангах нь" төслийн арга хэмжээ зохион байгуулж буй. Энэ хүрээнд цагдаагийн байгууллагаас дүүрэг, хороодын Засаг дарга, Сууц өмчлөгчдийн холбоо, оршин суугч иргэдтэй хамтран " Аюулгүй орц" төсөл хэрэгжүүлж эхэлжээ. Эхний ээлжинд Чингэлтэй дүүргийн 5-р хорооны нутаг дэвсгэрт 23 байрны орцонд хяналтын камер суурилуулж, мэргэжлийн харуул хамгаалалтын албадтай гэрээ байгуулан ажиллаж байна. Энэ нутаг дэвсгэр нь хотын төвд, үйлдвэрлэл үйлчилгээний газрууд ихтэй, эрүүгийн болон хэв журмын нөхцөл байдал хүндрэх хандлагатай газруудын нэг ажээ. Уг төсөл хэрэгжиж эхэлснээр орцонд архидан согтуурах, иргэд гэмт халдлагад өртөх нь буурж буй мэдээлэлтэй байна. Цаашлаад "Сайн хөрш" төсөл арга хэмжээ хэрэгжих ажээ. Б.Отгонбаяр  
2014 оны 2 сарын 28 Дэлхийн алдарт дуучин Нана Монголд ирлээ. Тэрбээр өнөөдөр өглөө 07.00 цагт Чингис хаан олон улсын нисэх буудалд газардсан юм. Тэрбээр Монголд анх удаа Монгол-Австрийн Залуучуудын Холбооны урилгаар ирж багйаа бөгөөд ирэх сарын 1-нд "Remember the Time" тоглолтоо роо монголчуудтай уулзах юм. Тэрбээр өнөөдөр 11:30 минутаас "Bluesky tower"-ын гуравдугаар давхарт хэвлэлийн бага хурал хийхээр зарлаад байгаа юм. Түүний Монголд хийх гэж буй тоглолт нь Монгол-Австрийн Залуучуудын Холбооны дэргэдэх "Эко клуб"-ийн "Мазаалайтай алхаж байна " төслийн хүрээнд хийж буй анхны ажил бөгөөд Нана тоглолтын орлогоноосоо тодорхой хувийг мазаалай баавгайг хамгаалах үйлсэд хандивлах юм. Ирэх сарын 1-нд 19.00 цагаас UB паласын концертын их танхимд болох тоглолтын тасалбар суудлаасаа хамаарч 60-120 мянган төгрөгний үнэтэй бөгөөд одоогоор зөвхөн "UB Palace" болон "Бишрэлт" их дэлгүүрийн билетийн касс, мөн 1199 үнэгүй хүргэлтээр захиалж авах боломжтой юм байна. Г.Даша  
2014 оны 2 сарын 27 "Би бээр шөнө дунд үүсгэн байгуулагдсан улс орны охин нь болж төрсөн. Харин би үдээс хойш амь насаа алдах шахсан" хэмээн Пакистаны Сватын хөндийд талибууд хүчээр түрэн орж ирж хяналтаа тогтооход Малала Юсуф зай гэдэг охин тэднээс үл айж, өөрийн үзэл бодлоо ийнхүү илэрхийлсэн байдаг. Тэрээр дуугүй байхаас татгал заж, охидод боловсрол олгохын төлөө тэмцсэн тухайгаа өгүүлсэн "" ном худалдаанд гарлаа. Түүнийг ийнхүү үзэл бодлоо илэрхийлснийх нь төлөө 2012 оны аравдугаар сарын 9-ний өдөр хичээлээ тарж, гэр рүүгээ автобусаар явж байхад нь армийн шалган өнгөрүүлэхийн дэргэд толгойд нь буудсан юм. Хүмүүс түүнийг амьд үлдэнэ гэдэгт бараг итгээгүй аж. Малалагийн гайхам хурдан эдгэрэлт түүнийг Хойт Пакистаны эртний хөндийгөөс Нью-Йорк дахь НҮБ-ын хурлын танхимд хүрэх ер бусын аянд мордуулав. Тэрээр арван зургаахан насандаа энхтайвны тэмцлийн дэлхий дахины бэлгэдэл болж, Нобелийн энхтайвны шагналын түүхэн дэх хамгийн залуу нэр дэвшигчээр шалгарсан юм. Г.Нацаг  
Өчигдөр 11 цаг 52 минут Урин дулааны цаг ирлээ. Удахгүй зам, барилгын ажлууд эхэлнэ. Нэг бодлын нийслэлд маань бүтээн байгуулалт өрнөж, өндөр байшингууд сүндэрлэж байгаа нь сайхан. Гэхдээ үүнийг дагаад сүүлийн жилүүдэд нийслэлийнхэнд бий болсон айдас нь яах аргагүй осол, эндэгдэл. Барьж байгаа барилгын дээрээс элдэв зүйл унаж, хүний аминд хүрэх тохиолдол сүүлийн жилүүдэд тогтмол гарах болсныг хэн хүнгүй л мэдэж байгаа. Хамгийн сүүлд гэхэд энэ оны нэгдүгээр сард "Макс өргөө" ХХК-ийн бариулж буй "Макс Тауэр"-ийн барилгаас төмөр унаж, машинаа бариад явж байсан гэмгүй залуугийн аминд хүрсэн харамсалтай хэрэг гарсан. Энэ хэргийн буруутныг тухайн үед барилгын гадна заслын ажлыг гүйцэтгэж байсан компанийн хүмүүст тохоод өнгөрсөн байх. Гэтэл үүний нөгөө талд барилгын ажилд хяналт тавих ёстой, төсвөөс цалинждаг олон хүн бий. Тэд бүгд ажлаа хийж, хяналт тавьж чадаагүй гэх хариуцлага бас байх учиртай. Илүү тодруулбал, мэргэжлийн хяналтын байгууллага. Барилга, хот байгуулалтын яам гэх мэтчилэн төрийн байгуулллагууд байна. Бүр цаашилбал, Засгийн газар ч эрдэнэт хүний амины өмнө хариуцлага хүлээх ёстой байх. Харамсалтай нь тийм хариуцлага манай улсад байхгүй. Одоо барилгын ажлууд үргэлжилнэ. Дахиад барилгын ажлаас болж хүний амь эрсэдвэл хэн хариуцлага хүлээх болж байна аа. Дэлхийн бусад оронд барилгын ослын дараа Ерөнхий сайд нь хүртэл огцорч байсан түүх бий. Өнгөрсөн онд Латвийн нийслэлд худалдааны төвийн дээвэр нурж, 50 гаруй хүний амь үрэгдсэний дараа Ерөнхий сайд нь "Ард түмнээ хамгаалж чадсангүй" гээд сайн дураар огцорч байв. Хойд Солонгос Өмнөд Солонгос руу пуужин харваж, гурван хүний аминд хүрсний дараа Өмнөд Солонгосын Батлан хамгаалахын сайд нь мөн л сайн дураараа огцорч байсан. Яах вэ, Өмнөд Солонгосын тухайд бараг л дайны байдалд ард түмнээ хамгаалж чадаагүй учраас огцрохоос аргагүй гэж болох. Гэхдээ Монголд дайн болоогүй хэр нь жилд 3-4 хүн барилгын ослоор алтан амиа алдаж байгааг юу гэж ойлгох вэ. Зөвхөн хэвлэлийнхэнд мэдэгдэж байгаа нь л энэ шүү дээ. Албан бус судалгаагаар бол жил бүр 100 гаруй хүн ямар нэгэн байдлаар барилгын ослоос болж амь үрэгдэж, бэртэж, гэмтдэг гэж байна. Ийм байхад нийслэлийнхэн "Бүтээн байгуулалт өрнөж байна" хэмээн бахархаад байх хэрэг байхгүй. Хэдэн хүний амины үнээр бүтээн байгуулалт босох ёстой гэж. Саппорогийн тойрог орчим өргөгч кран нурж, 11-хэн настай Есүгэн охины амийг авсан хэрэг гараад одоо бараг хоёр жил болж байна. Есүгэн охины аав, ээж одоо болтол Монголын төрөөс хариуцлага нэхсээр л байна. Тэнгис кино театрын урд явж байсан 19 настай залуу мөн л барилгын төмөрт даруулж амиа алдсан. Тухайн үед Тэнгис кино театрын урд талын барилга нь зөвшөөрөлгүй, усан оргилуур барих нэрээр зөвшөөрөл авсан байсан, барилгын ажлыг зогсооно гээд л бөөн юм болсон. Гэвч уучлаарай, Тэнгисийн урд талын барилга одоо хэчнээн давхар өндөрт сүндэрлэсэн байна вэ. Бараг л "тоолоход бэрх" юм билээ. Оны эхээр мөн л хүний аминд хүрсэн "Макс тауэр"-ын барилгын ажил одоо ч үргэлжилж л байна. Уг нь Монгол Улсад барилгын ажлын норм, дүрэм, стандарт хангалттай олон бий. Бүгдийг нь мөрдүүлж чадвал аюул, осолгүйгээр барилгын ажлыг гүйцэтгэх бүрэн боломжтой мэт. Гэвч өнөөг хүртэл гарсан барилгын ослууд бүгд л норм, дүрэм, стандарт мөрдөөгүйтэй холбоотой. Компани, аж ахуйн нэгжүүд нь хөдөлмөрийн аюулгүй ажиллагаа, стандарт, дүрмээ мөрддөггүй. Төрийн байгууллагууд нь түүнд хяналт тавьж чаддаггүй, ийм л байдалтай байна. Энэ мэтчилэн барилгын салбар хариуцлага нэхсээр л. Энэ янзаараа бол 2014 оны барилгын улирал осол, эндэгдэлгүй өнгөрөөсэй гэж залбирах хэрэгтэй байх. Л.Энхдэлгэр 
Өчигдөр 16 цаг 20 минут Шүлхийн тархалтыг зогсоохоор ОХУ болон Хятадаас 2.1 сая тун вакцин ирээд байгаа. Тэгвэл мөн энэ сарын сүүлээр Франц улсаас 300 мянган тун шүлхийн вакцин оруулж дахин оруулж ирнэ хэмээн ҮХАА-н сайд Х.Баттулга мэдээллээ. Түүнчлэн Онцгой байдлын газраас авсан хамгийн сүүлийн үеийн мэдээллээр улсын хэмжээнд нийт хоёр сая 278 мянга 22 толгой малыг вакцинжуулсан байна. Шүлхийн вакциныг Дэлхийн эрүүл мэндийн байгууллагын горимд нийцсэн лабораториудад үйлдвэрлэн түгээж байгаа юм. Одоогийн байдлаар Улаанбаатар хот орчмын Хэрлэн, Багахангай, Тэрэлжийн уулзвар, Дөрөвдүгээр зөрлөг, Эмээлт, Яармаг, Баруун туруун болон Нисэхийн товчоонд байнгын хяналтын найм, ариутгал халдваргүйжүүлэлтийн дөрвөн цэгийг 24 цагийн турш ажиллуулж байна. С.Санчир  
2014 оны 3 сарын 3 Монгол Улс хамгийн сүүлд 2013 оны арав, арваннэгдүгээр сард шүлхийн эсрэг вакциныг малд тарьж, дархлаа тогтоосон. Гэвч ердөө 2014 он гарсаар нэгдүгээр сарын 27-нд шүлхий өвчний эхний тохиолдол Сүхбаатар аймагт бүртгэдлээ. Харин өдгөө Сүхбаатар, Дорнод, Дорноговь аймгийн 12 сумыг хамарсан шүлхий өвчний халдвар дэгдээд байна. Өнгөрсөн хугацаанд Мал эмнэлэг, үржлийн газраас нийт 3000 гаруй малыг устгаж, 2.2 сая малыг вакцинжуулжээ. Түүнчлэн өнгөрсөн долоо хоногийн сүүлээр ирсэн нэмэлт вакцингы дахин 1.7 сая малд хийхээр төлөвлөж байна. Уг нь бол малд нэг удаа хийсэн вакцин зургаан сарын хугацаанд дархлаа тогтоох ёстой. Гэвч 2013 оны сүүлээр хийсэн вакцин дархлаа тогтоож чадаагүй гэдэг нь нэгэнт тодорхой болоод байна. Энэ удаад ч бас шинээр хийж буй вакцин дархлааг найдвартай тогтоож чадах уу, үгүй юу. Бас л эргэлзээтэй асуудал. Мал эмнэлэг, ариун цэврийн төв лабораторийн ерөнхий эмч С.Сугар "Шүлхийн вирус нь олон удаа тархах тусмаа биологийн өөрчлөлтөнд орж байдаг. 2013 оны төгсгөлд хийсэн вакцин сайн чанарынх байсан ч энэ удаад тархсан шүлхийн вирус нь өөрчлөлтөд биологийн өөрчлөлтөд орсон байгаа учраас нөлөөлөөгүй" гэсэн. Харин үүний нөгөө талд Монголын мал эмнэлгийн холбооны Б.Өлзийтогтох "Анхнаасаа чанаргүй, шаардлага хангахааргүй вакцин хийсэн гэдэг нь хэний ч нүдээр харсан тодорхой байна шүү дээ" гэж буй билээ. Энэ мэтээр шүлхий яагаад гарсан, вакцин шаардлага хангаж байгаа юу, үгүй юу хэмээн төрийн болон төрийн бус байгууллагууд, Засгийн газрын хэрэгжүүлэгч агентлагийнхан, мэргэжилтнүүд хоорондоо маргалдаж байх зуур шүлхий өвчин Монголын эдийн засагт аль хэдийнэ шууд утгаараа 20 тэрбум төгрөгийн хохирол учрууллаа. Өнгөрсөн хугацаанд Засгийн газрын тогтоолоор халдвар гарсан аймаг, орон нутагт хорио цээрийн дэглэм тогтоох, вакцинжуулалт хийх, бусад үйл ажиллагааны зардалд таван тэрбум орчим төгрөг төсөвлөж, зарцуулсан. Мөн өнгөрсөн баасан гарагт БНХАУ-аас ирсэн вакцины төлбөрт дахин тав орчим тэрбум төгрөг төлсөн байгаа юм. Үүний дараа устгалд орсон малд өгөх нөхөн олговорын зардалд дахин 10 орчим тэрбум төгрөг зарцуулна гэсэн урьдчилсан тооцоо байгаа аж. Өөрөөр хэлбэл, шүлхий хоёр хүрэхгүй сарын дотор ард түмний татварын мөнгөнөөс 20 тэрбум төгрөгийг "залгиж" байна. Байгалийн гамшиг хэлж ирдэггүй, хийсч ирдэг гэдэг. Шүлхий өвчин ч бас хэлж ирсэнгүй хэмээн төр засгийнхан хэлж буй. Гэхдээ үнэн хэрэгтээ энэ удаагийн шүлхий цэвэр төр засгийн төвшинд ажлаа хийж чадаагүйтэй холбоотой "хариуцлагагүй" шүлхий болж байгаа нь харамсалтай. Шүлхий юунаас болж тархсан бэ Бараг л тэр хээрийн цагаан зээр л шүлхий авчраад байна гэх ойлголт ард түмний дунд бий. Төр засгийн хариуцсан эрхмүүд ч ийнхүү хээрийн цагаан зээрэнд шүлхий өвчний гол бурууг тохоод өнгөрдөг жишиг тогтчихож. Гэхдээ бодит байдалд шүлхийг цагаан зээр тараадаг гэсэн нотолгоо огтхон ч байхгүй гэдгийг салбарын мэргэжилтнүүд хэлж байна. БОНХЯ-ны ахлах мэргэжилтэн Я.Онон "Иргэд цагаан зээр шүлхийг дамжуулдаг гэсэн буруу ойлголттой байдаг. 2001 оноос хойш хийсэн олон удаагийн судалгааны дүнд цагаан зээр шүлхийгээр өвчилдөг гэдгийг бид нотолсон. Гэхдээ цагаан зээр шүлхий тараадаг гэдгийг хаана ч нотлоогүй" гэв. Түүнчлэн цагаан зээрийг гаднаас хараад шүлхийгээр өвчилсөн гэдгийг тогтоох хэцүү аж. Шүлхийгээр өвчилсөн цагаан зээр хамгийн түрүүнд сүргээсээ хоцордог гэнэ. Өөрөөр хэлбэл, доголж эхэлдэг, дараа нь туурай нь мултарч унах хүртлээ хүндэрдэг юм байна. Ингээд доголчихсон, туурай нь мултарсан амьтан хоёр гурван аймаг, сумын нутаг дамжаад шүлхий тараагаад явах бололцоо хомс гэдгийг мэргэжилтнүүд мөн хэлсэн. Нөгөөтэйгүүр шүлхийн вирус нь салхиар дамждаг, ингэхдээ чийглэг, битүү орчинд илүү их тархдаг гэдгийг дэлхийн мал эмнэлгийн байгууллагаас сануулдаг байна. Харин Монгол хуурай, сэрүүн, салхитай нутаг. Тодруулбал, шүлхий салхиар дамжин мал, амьтанд халдах магадлал тийм ч их биш гэдгийг салбарын мэргэжилтнүүд хэлж байна. Өөрөөр хэлбэл, шүлхий цагаан зээрээс халдаагүй. Гэхдээ юунаас болж, шүлхий өвчин дахин гарсан бэ гэдгийг Монгол Улс одоохондоо тогтоогоогүй байна. Мал эмнэлэг, үржлийн газраас ирэх долоо хоногт ажлын хэсэг гаргаж, шүлхийн голомтод тархвар судлалын ажил хийх аж. Үүний дараа шүлхий юунаас болж, яагаад тархав гэдгийг тогтоох боломжтой гэлээ. Шүлхийн тархалт буурч эхэлжээ Гэхдээ энэ нь Мал эмнэлгийн байгууллагууд, Онцгой байдлын ерөнхий газар, Улсын онцгой комисс сайн н ажилласантай холбоогүй гэнэ. Угаас шүлхий өвчин хүйтний улиралд идэвхжээд, урин дулаан цагт вирусын идэвх нь аажмаар сулардаг аж. Ямартай ч Сүхбаатар, Дорноговь зэрэг аймагт шүлхийгээр нэмж өвчлөх малын тоо буурсан, зарим суманд нэмж өвчлөлт тэглэсэн үр дүнтэй байгааг Мал эмнэлэг үржлийн газрын дэд дарга Ц.Болортуяа дуулгасан. Мөн одоогийн байдлаар Хэнтий, Сүхбаатар, Дорноговь аймаг дахь голомтын бүс нутагт 1722 хүн, 274 техник хэрэгслийн хамт дайчлагдан ажиллаж байна. Мөн байнгын болон явуулын 287 пост эдгээр голомтод ажиллаж, хяналт, шалгалтыг хийж байгаа аж. Төрийн бодлого нь тодорхойгүй байна Үнэндээ бүх зүйл тодорхойгүй, замбараагүй байгааг энэ салбарын мэргэжилтнүүд хэлж байна. Жишээ нь шүлхийн голомт гэж яг юуг хэлэх, хэрхэн тодорхойлох, голомтод хэрхэн ажиллах, хэрхэн хяналт тавих гэх зэрэг бодлого тодорхойгүй. Нэг хэсэг нь голомтыг бүрэн устгалд оруулах хэрэгтэй гэдэг. Энэ нь зардал өндөртэй ч үр дүн ихтэй гэж байгаа юм. Харин манай улс одоогоор шүлхийн голомтод байгаа өвчилсөн малыг устгаад, үлдсэнийг нь вакцинжуулах арга хэмжээ авдаг. Гэтэл вакцин үр дүн муутай байгаа нь хаа хаанаа л харагдаж байгаа шүү дээ. Байдал нэгэнт ийм байгаа учраас вакцин авахад татвар төлөгчдийн мөнгөнөөс ингэж их мөнгө зарцуулах шаардлагагүй гэдгийг судлаачид хэлж байна. ХАИИС-ийн Мал эмнэлгийн сургуулийн захирал, н.Уламбаяр "Вакцин тарихаа багасгаад, хяналтаа сайжруулаад, малчдынхаа хариуцлагыг дээшлүүлээд явах хэрэгтэй. Сая саяар нь вакцин тариад байх хэрэг байхгүй. Олон улсад ч жишиг нь бий. Ерөнхийдөө хамгаалах зорилготой вакциныг 300 мянган тун тунгийн нөөцтэйгөөр л хадгалдаг. Өвчлөлийг хамгийн хурдан илрүүлээд л, тэнд нь устгана гэж тооцдог. Манай улсын хувьд 100 мянган тун вакцины нөөцтэй байхад л нэг хот айлыг тойруулаад л хэрэглэчих боломжтой" гэв. Мөн Мал эмнэлгийн холбооны ерөнхийлөгч Б.Өлзийтогтох "Энэ вакциныг өмнө нь 2011 оноос хойш долоон удаа тарьсан. Тийм байхад шүлхий гарч байна гэдэг чинь вакцин тэнцэхгүй байна гэдгийг шууд нотолж байна" гэсэн. Товчхондоо бол өнөөгийн төвшинд Монгол Улс жил бүр л баахан мал вакцинжуулаад, тэр нь үр дүнтэй эсэх нь тодорхойгүй, асар их үрэлгэн, үр дүн муутай байдлаар шүлхийтэй тэмцэж байна. Гэтэл шүлхийтэй тэмцэхэд өөр арга хэрэгтэй гэдгийг мэргэжилтнүүд онцоллоо. Өөр арга Өөр арга гэдгийг мэргэжилтнүүд товчхоноор "Хяналт" хэмээн тодорхойлж байна. Нэг айлын нэг үхэр өвчлөхөд л тэрийг газар дээр нь илрүүлээд дарах хэмжээний хяналт гэсэн үг. Мөн өвчилсөн малыг вакцижууллаа гэдэг вакцин яг хийгдэж байгаа эсэхэд тавих хяналт сул байгаа. Малчид өөрсдөө малаа вакцинжуулаагүй гэж нэг хэсэг нь хэлэх. Мөн нөгөө хэсэг нь вакцижуулалт үнэхээр хийгдээгүй гэж тайлбарлаж байгаа юм. Түүнчлэн вакциныг малд тарихаар авч явахдаа хадгалалтын горим алдагдуулдаг, хөлдөөдөг гэх зэрэг хариуцлагагүй үйлдэл ч бий. Өнгөрсөн жил Мал эмнэлэг, үржлийн газрынхан хэдэн мянган тун вакциныг хөлдөөж, ашиглах боломжгүй болгож, хариуцлага алдсан. Энэ мэт үйл ажиллагаанд тавих маш сайн зохион байгуулагдсан хяналт л хэрэгтэй гэдгийг мэргэжилтнүүд хэлж байгаа юм. ҮХААЯ-ны мэргэжилтэн С.Дивангар "Сум болгонд мал эмнэлгийн төлөөлөгч, аймаг болгонд мал эмнэлгийн газар, мэргэжлийн хяналтын байгууллага ажиллаж байгаа. Өөрөөр хэлбэл, манайд хяналт тавих, шүлхийгээс урьдчилан сэргийлэхэд хангалттай том бүтэц байна. Үүнийг ажиллуулах л хэрэгтэй" гэв. Наад зах нь халдварын голомтоо зөв, оновчтой тодорхойлоод, түүндээ чиглэсэн зөв зүйтэй үйл ажиллагаа явуулаад, хорио цээрээ сайн мөрдүүлэхэд л шүлхийг газар авахуулалгүйгээр дарах боломжтой гэж байгаа юм. Энэ мэтээр нэг талаас төр нь хяналтын тогтолцоогоо сайжруулна. Харин үүний нөгөө талд малчид ч бас хариуцлагатай байж, малаа сайн дураар вакцинжуулалтад идэвхтэй хамруулдаг байх хэрэгтэй гэж байгаа юм. "Шаардлагатай бол вакциныг төлбөртэйгөөр хийдэг, өөрийнх нь хариуцлагагүйгээс болж мал өвчилсөн болох нь тогтоогдвол нөхөх олговрыг олгохгүй байх зэрэг тогтолцоог нэвтрүүлж болно" хэмээн ОБЕГ-аас санал дэвшүүлж байгаа юм билээ. Ямартай ч Монгол Улсад малын гоц халдварт шүлхий өвчинтэй тэмцэх өөр арга хэрэгтэй байна. Жил бүр татвар төлөгчдийн мөнгийг хайр найргүй урсгадаг энэ үрэлгэн, замбараагүй, хяналтгүй байдлаа цэгцлэх цаг болсныг хэн ч хүлээн зөвшөөрөх биз ээ. Л.Энхдэлгэр 
2014 оны 3 сарын 3 Монголд хүнсний аюулгүй байдлын харанга нэгэнд дэлсээд эхэлчихжээ. Бид хэр зэрэг баталгаатай хүнс хэрэглэж буйгаа тэр бүр анзаарахгүй явж ирсэн байх юм. Манай дарга нар Хятадаас импортоор оруулж ирсэн чанарын батлаагаа муутай төмс, хүнсий ногоо л гэж сүүлийн хэдэн жилийн турш амаа чилтэл ярьснаас биш дотооддоо тариалдаг хүнсний ногоондоо төдийлөн анхаардаггүй байж. Тэгвэл өнгөрсөн оны тавдугаар сараас Дэлхийн эрүүл мэндийн байгууллагын санхүүжилтээр хийсэн хяналт, судалгааны дүн биднийг цохирдуулж орхив. Судалгааг Эрүүл мэндийн шинжлэх ухааны их сургуулийн эрдэмтэд гардан хийжээ. Энэхүү судалгаагаар хавар, намрын шинэ ургацын жимс, хүнсний ногооноос дээж аван шинжилж үр дүнг харьцуулан гаргасан байна. Дотооддоо тариалдаг хүнсний ногоонд хийсэн шинжилгээнд нийтдээ 275 дээж оржээ. Эдгээр дээжийн 40 орчим хувь нь хортой гэсэн "дохио" өгч байна. Хор гэсэн ангилалд юун түрүүнд пестицид хэмээх бодис багтаж буй аж. Энэ нь хүнсний ногоо тариалахад хэрэглэдэг бордоо зэрэгт ордог юм байна. Шинжилгээний дээжийг хүнсний ногоо өргөнөөр тариалдаг Сэлэнгэ, Төв зэрэг аймгуудын ногооноос авчээ. Ингээд үзэхээр Сэлэнгэ аймгаас ирсэн ногооны 55 хувь, Төв аймгийн зарим сумаас ирсэн ногооны 34 хувь, Өмнөговиос ирсэн улаан лооль, өргөст хэмхийн 33 хувь, Нийслэлийн Баянзүрх дүүрэгт тариалсан улаан лооль, өргөст хэмхийн 40 хувь нь пестицидийн үлдэцтэй байжээ. Пестицид нь хүний биед сөрөг нөлөө ихтэй аж. Хүний үр хөврөлд ч уршигтай гэнэ. Мөн хорт хавдарын эх үүсвэр болох магадлал өндөртэй гэж эмч мэргэжилтнүүд дүгнэжээ. Түүнчлэн пестицид нь мэдрэлийн тогтолцооны үйл ажиллагааг хямруулж, дотоод шүүрлийн булчирхай, цус төлжүүлэх эрхтэн, зүрх судас, элэг бөөрөнд муугаар нөлөөлнө гэж байна. Иймээс хүнсний ногоо тариалахда ямар бордоо хэрэглэх вэ гэдэг дээр анхаарууштай. Өмнөд хөршөөсөө голцуу авч ашигладаг зарим бордоонд тэрхүү аймшиг дагуулсан хорын агууламж өндөр байдаг аж. Монголчууд бид аль хямдыг нь бодоод тааралдсан бордоогоо хэрэглээд байх нь зохимжгүй боллоо. Өөрөөр хэлбэл, Хятадаас чанаргүй хүнсний ногоо худалдан авч хордсоноос ялгаагүй нөхцөл бүрдэж байна. Энэ тухай Монголын хэрэглэгчдийн эрх ашгийг хамгаалах нийгэмлэгүүдийн нэгдсэн холбооны ерөнхий нарийн бичгийн дарга Д.Чулуунбаатар сэтгүүлчидтэй уулзахдаа онцолсон юм. 2001 онд Шведэд цугларсан дэлхийн улс орнуудын төр засгийнхан хүнсний аюулгүй байдлын конвенцийг баталж, түүнд одоо Монгол багтаад явж байгаа юм л даа. Иймээс бид дэлхийн улс орнуудын нийтлэг зарчим, хүнс тэжээлийн стандартыг хатуу мөрдөх учиртай. Үүний тулд олон улсын хэмжээнд хориглосон бодис, бордоог тариалалтынхаа үеэр хэрэглэхгүй байх нь чухал. Дэлхийн эрүүл мэндийн байгууллагаас энэ оны хоёсрдугаар сарын эхээр бас нэгэн анхааруулгыг өгчээ. Юув гэвэл, ирэх хорин жилд дэлхийн хэмжээнд хорт хавдараар өвчлөгчдийн тоо 70 хувиар нэмэгдэх тооцоо гарсан байна. Мөн өнөөдөр хамгийн их анхаарал татсан асуудал нь ДОХ, гахай шувууны ханиад бус харин хорт хавдар болжээ. Ойрын арваад жилд хорт хавдарын цунами болно хэмээн дүгнэх эрдэмтэд ч цөөнгүй. Ийм төрлийн өвчлөл нь ихэвчлэн Ази, Африкын ядуу буурай орнуудад тохиох бөгөөд үүний дотор Монгол ч бас багтажээ. Өнгөрсөн онд Монголын хэрэглэгчдийн эрх ашгийг хамгаалах нийгэмлэгүүдийн нэгдсэн холбооноос Үйлдвэр хөдөө аж ахуйн яаманд дээрх байдлыг танилцуулж, шаардлага хүргүүлэн, журам гаргуулсан боловч тэр нь хэрэгжээгүй гэнэ. Иймээс тариалалт эхлэхээс өмнө дахин сэрэмжүүлж буй ажээ. Цаашдаа төмс, хүнсний ногоонд гарал үүслийн бичиг, зөвшөөрлийг зайлшгүй авч хэвшүүлэхийг тус холбооныхон шаардаж байна. Энэ мэтээр хяналтаа чангатгахгүй бол манайд "хүнсэн зэвсэг" айл өрх бүрийн хаалга тогшоод эхэлчихжээ. Б.Отгонбаяр 
2014 оны 3 сарын 3 Хятадын баруун өмнөд бүсийн Кунмин хотод хүйтэн мэсээр зэвсэглэсэн этгээдүүд галт тэрэгний буудал дээр 29 хүний аминд хүрсэн хэргийг урьдчилан зохион байгуулсан террорист халдлага хэмээн Хятадын эрх баригчид үзжээ. БНХАУ-ын дарга энэ талаар мэдэгдэхдээ, террорист халдлагад буруутай этгээдүүдийг илрүүлж, хуулийн дагуу хариуцлага хүлээлгэнэ гэсэн байна. Хэдийгээр нотолгоо хараахан олдоогүй ч эрх баригчдын хувьд Шинжааны салан тусгаарлагчдыг уг халдлагад сэжиглэж байгаа аж. Төрийн Зөвлөлийн Ерөнхий сайд Ли Кецянь олон нийтийн газруудын аюулгүй байдлын хяналтыг чангатгана гэжээ. Халдлагад эрэгтэй, эмэгтэй арав гаруй зэвсэглэсэн этгээд оролцсоны дөрвийг нь цагдаа нар буудан хөнөөсөн бөгөөд шархадсан нэг сэжигтэн эмэгтэйг баривчилж, үлдсэн нь зугтаасан байна. Халдлага гарсантай холбоотойгоор Кунмины галт тэрэгний буудлын үйл ажиллагааг түр зогсоосон байсныг сэргээжээ. Халдлагын үеэр шархадсан 130 гаруй хүнд шаардлагатай цус цуглуулах явуулын 12 цэгийг Кунмин хот болон Юннан хотод гаргасан бөгөөд сайн дураараа цусаа өгөх хүмүүс олноороо дугаарлаж байгаа талаар "Синьхуа" мэдээлжээ. Э.Наранбат  
Р.Адъяасүрэн | GoGo.mn Зоогийн газрын хамгийн чухал үзүүлэлт нь хоолны амт, чанараас гадна дотоод орчин, гадна тохижилт байдаг. Ингээд хамгийн сайхан орчныг үйлчлүүлэгчиддээ зориулан бэлтгэсэн арван зоогийн газрыг танилцуулж байна. Индонезийн Бали арлын Семиняак эргийн Самаяа зочид буудлын ресторан. Энэтхэгийн далайн давлагааг сонсонгоо нар жаргахыг харах, байгалийн сайхныг шимтэн олон орны хоолноос амтлах боломжийг уг ресторан үйлчлүүлэгчиддээ олгодог байна. Дэлхийн оргилд. АНУ-ын Лас вегас хотын Стратосфер зочид буудлын ресторан тус хотыг панаромик байдлаар харуулдаг. Ингэхдээ 80 минутын турш 360 градус эргэн Лас Вегасыг бүхэлд нь харах боломжийг олгодог байна. Строфи ресторан. Грекийн Афин хотод байдаг. Грекийн уламжлалт орон сууц болох акрополисын тагтан дээрээс орчныг толидонгоо хооллох боломжтой. Танзаны Занзибарт байх хадан дээрх ресторан. Энэхүү ресторан нь Энэтхэгийн далайд байрлах бөгөөд далайн хоолны гайхалтай сонголттой. АНУ-ын Калифорнид байх Сиерра Мар ресторан. Калифорнийн вино болон хоолыг амтлах гайхалтай газруудын нэг. Малдивын аралд байх Итаа далай доорх ресторан. Тайландын Бангкок хотын Сирокко ресторан. Энэхүү ресторан нь 63 давхарт байрлах бөгөөд Бангкокыг бүтнээр нь харах боломжтой. Ли Жулис Вэрн. Эффелийн цамхагт байрладаг уг ресторанд та тансаг франц хоол зооглонгоо Парис хотыг харах боломжтой. Шинэ Зеландын үзэсгэлэнтэй сайхан байгаль нар жаргах үед хэрхэн харагддагийг Скайлайн ресторанд хооллонгоо сонирхох боломжтой. 13 3  
Б.Нямдарь | GoGo.mn Холливудын хамгийн сайхан эмэгтэй жүжигчдийн тоонд зүй ёсоор ордог 29 настай Скарлетт Йоханссон бие давхар болсон талаарх мэдээлэл түүний шүтэн бишрэгчид болоод кино сонирхогчдод баярт мэдээ болсон. Мөн энэхүү мэдээ түүнтэй гэрээ байгуулсан кино бүтээгчдэд буюу "Марвел" студийнхэнд гэнэтийн зүйл болсон нь мэдээж. Учир нь 2015 оны тавдугаар сард нээлтээ хийх "The Avengers: Age of Ultron" киноны зураг авалт талдаа ч ороогүй байгаа үед энэхүү мэдээг дуулгасан нь киноны нээлтийн хугацааг хойшлогдох байх хэмээн таамаг төрүүлээд байгаа аж. Киноны зураг авалт 2014 оны хоёрдугаар сарын 11-нд Өмнөд Африкт эхэлсэн бөгөөд Скарлетт тус кинонд улаан үст Наташа Романовагийн дүрийг бүтээдэг билээ. Тэрээр өдгөө дөрвөн сартай жирэмсэн бөгөөд ирэх наймдугаар сард амаржих гэнэ. "Тэрээр кино зураг авалтанд оролцож болох ч Наташа Романовагийн өмсдөг хар, бариу савхин хувцас түүний гэдсийг нууж чадахгүй л болов уу. Магадгүй Наташагийн зураг авалтын хэсгүүдийг хамгийн түрүүнд авах байх" хэмээн таамаглаж Дэйлимэйл-ийн сайтад мэдээлсэн байна. Одоогоор "Марвел" студээс албан ёсны тайлбар хийгээгүй байгаа. Скарлетт Йоханссон нэгэн зар сурталчилгааны агентлагийн босс 31 настай Ромен Дауриактай гэрлэсэн. Энэ нь түүний анхны гэрлэлт биш бөгөөд тэрээр жүжигчин Райан Рейнольдстой 2008 гэрлэж 2011 онд салж байжээ. 4  
Х.Көгершин | GoGo.mn Украины талаар дэлхийн хэвлэл мэдээллүүд янз бүрээр бичиж байна. Өчигдөр л гэхэд Украины экс ерөнхийлөгч Виктор Янукович нас барсан гэх мэдээлэл Украин болон Оросын сайт, хэвлэлүүдэд гарсныг бид мэдээлсэн. Түүнчлэн Украины Батлан хамгаалахын сайдын үүрэг гүйцэтгэгч Игорь Тенюк Крымын хойгт өчигдрийн байдлаар 16 мянган орос цэрэг байна гэж мэдэгдэж байсан бол Путин тус мэдэгдлийг эрс үгүйсгэлээ. ОХУ-ын ерөнхийлөгч Владимир Путин өчигдөр Ново-Огаревод байрлах ерөнхийлөгчийн өргөөндөө 20 гаруй сэтгүүлчийг урьж, Украин дахь нөхцөл байдал болон Москвагийн байр суурийн талаар сэтгүүлчдийн асуултуудад хариулжээ. Хэвлэлийн бага хурал цаг гаруй үргэлжилсэн бөгөөд энэ хугацаанд Путин 30 гаруй асуултад хариулсан байна. Энэ нь Холбооны Зөвлөл Украинд оросын цэргийг оруулах Путины хүсэлтийг зөвшөөрсний дараа сэтгүүлчидтэй уулзаж буй Оросын удирдагчийн анхны уулзалт юм. Ингээд хурлаас товчлон гол гол ишлэлүүдийг оруулж байна. Украины засгийн газрын өөрчлөлтийн талаар Владимир Путин Украинд эрх мэдлийг зэвсгийн хүчээр гартаа оруулсан гэж үзэж байгаа юм. Түүний хэлснээр Янукович Украины хууль ёсны ерөнхийлөгч бөгөөд тэр ямар ч хууль бус тушаал өгч байгаагүй гэнэ. Украин руу оросын цэргүүдийг оруулах талаар Бид Крымын хойг уруу цэргээ оруулаагүй байгаа. ОХУ-д Украин руу цэргээ оруулах боломж бий, гэхдээ энэ нь яг одоо зайлшгүй шаардлагатай биш гэж Путин хэлсэн байна. "Бид зэвсэгт хүчнийг ашиглах шийдвэр гаргасан бол энэ нь олон улсын эрх зүйн нийтлэг дүрэм журамд бүрэн нийцсэн, хууль ёсных байх болно. Учир нь Украинд хууль ёс, дэг журам, амар амгалан байдал тогтоож, Украины ард түмнийг хамгаалахын тулд ОХУ-аас цэрэг оруулахыг Украины хууль ёсны ерөнхийлөгч биднээс хүссэн" гэжээ. Украины зүүн өмнөд болон зүүн хэсэгт болж буй нөхцөл байдлын талаар Сөрөг хүчний үйл ажиллагаа Украины зүүн өмнөд болон зүүн хэсгийг дэвэргэсэн гэж Путин үзэж байна. "Үндсэн хуульд харш үйл ажиллагаа явуулж, улс орныг өнөөдрийн эмх замбараагүй байдал руу чирэх ямар шаардлага байсан бэ? Киев өнөөг хүртэл зэвсэглэсэн хүмүүсээр дүүрэн байна" гэжээ. Тэрбээр сөрөг хүчний эдгээр арга хэмжээ бодсоноос нь эсрэг үр дагаварт хүргэсэн гэж тэмдэглэжээ. Путины хэлснээр Украины ард түмэн өөрчлөлт хүссэн, гэхдээ хууль бус, үндсэн хуульд харш үйл ажиллагааг дэмжиж болохгүй гэжээ. Крым дахь нөхцөл байдлын талаар Владимир Путины хэлснээр Орост Крымтэй нэгдэх ямар ч төлөвлөгөө байхгүй гэнэ. "ОХУ Крымтэй нэгдэх талаар хэлэлцэж байгаагүй. Зөвхөн иргэд эрх чөлөө, үзэл бодлоо чөлөөтэй илэрхийлэх үндсэн дээр өөрсдийнхөө ирээдүйг тодорхойлох ёстой." Түүнчлэн ОХУ-ын ерөнхийлөгч Украины зүүн бүс нутагт мөргөлдөөн эхэлвэл Орос улс хүмүүсийг хамгаалахын тулд өөрийн мэдлийн хүрээнд бүх арга хэрэгслийг ашиглах эрхтэй гэж онцлон тэмдэглэсэн байна. Украины шинэ албан тушаалтнуудын талаар Путин Украины эрх бүхий байгууллагад албан тушаалтан томилохдоо луйварчид луйварчдаа сонгож байна гэжээ. Хориг тавих Барууны аюулын талаар Барууны орнууд Оросын эсрэг хориг арга хэмжээ авна гэж заналхийлж буй талаарх асуултад Путин "ОХУ-ын эсрэг хориг арга хэмжээ авах гэж буй хүмүүс үр дагавруудын тухай бодох хэрэгтэй" гэж хэлсэн байна. Ирэх зургаадугаар сард Сочид болох Их наймын уулзалтад түншүүдээ урьж байна. Хэрэв ирэхийг хүсэхгүй, татгалзаж байвал тэр л биз. Биднийг Украины эсрэг хууль бус үйлдэл хийж байна гэж буруушааж байна. Энэ тохиолдолд АНУ-ын Афганистан, Ирак, Ливи дэх үйл ажиллагааг сануулах шаардлага гардаг. Москва АНУ-аас Элчин сайдаа эргүүлэн татах талаар Путин "Барууны улс төрчдийн Оросын эсрэг хатуу байр суурь, мэдэгдлийг жүжиг болгох сонирхол надад байхгүй" гэжээ. Ерөнхийлөгч Вашингтон дахь ОХУ-ын Элчин сайдыг эргүүлэн татах төлөвлөгөө ч байхгүй гэдгийг онцолсон байна. "Энэ нь шаардлагатай үед ашиглаж болох туйлын арга хэмжээ юм. Элчин сайдаа татах гэж яарахгүй байна. Олон улсын түвшинд эдийн засаг, улс төр, аюулгүй байдлын салбарт хамтран ажиллахад ОХУ төдийгүй, түүний түншүүдийн ашиг сонирхол ч байгаа. Энэ холбоог устгах маш хялбар, харин дахин үүсгэхэд хэцүү байх болно" Януковичийн эрүүл мэндийн тухай ОХУ-ын удирдагч Украины ерөнхийлөгч Виктор Янукович ОХУ-д ирэх шийдвэр гаргаснаар амьдралаа хадгалан үлдсэн гэсэн юм. Тэр Украинд үлдсэн бол амиа алдах байсан байх. Хууль ёсны ерөнхийлөгчөөс салах хамгийн хялбар арга бол үхэл. Янукович ОХУ-д ирсний дараа би түүнтэй хоёр удаа а уулзсан. Хамгийн сүүлд хоёр хоногийн өмнө уулзсан. Тэр эрүүл саруул, амьд байгаа" гэж Янукович нас барсан гэх цуурхалд хариу болгон хэлсэн байна. Тимошенко ОХУ-д ирэх талаар Саяхан шоронгоос суллагдсан Юлия Тимошенког ОХУ-д ирэхэд ямар ч саад бэрхшээл байхгүй. "Би Ерөнхий сайдын хувиар Тимошенкотой хамтран ажиллаж байсан. Би Украинд айлчилж, тэр ОХУ-д ирж байсан юм. Бид хоёр орны эдийн засгийг удирдан чиглүүлэх хамтарсан үйл ажиллагааг хэрэгжүүлж байсан. Бидний хооронд маргаан ч, зөвшилцөл ч байсан. Харин өнөөдөр тэр засгийн газрын тэргүүн биш. Орост ямар статустай ирэх вэ? Гэхдээ түүнийг ОХУ-д ирэхэд би саад болохгүй" гэжээ. Украины байгалийн хийн өрийн тухай "Газпром" Украинд хөнгөлөлттэй үнээр байгалийн хий нийлүүлэхээс татгалзсан нь цэвэр арилжааны асуудал. Энэ нь Украинд болж буй явдал, эсвэл ямар нэгэн улс төрийн бодлоготой холбоогүй" гэж ерөнхийлөгч хэлсэн байна. "Өрийг бүрэн төлөөгүй. Украины түншүүд хоёрдугаар сарын өрөө төлөхгүй бол өрийн хэмжээ нэмэгдэнэ. Өнөөдрийн байдлаар 1.5-1.6 тэрбум ам.долларын өртэй. Хоёрдугаар сарын төлбөрөө бүрэн төлөхгүй бол бараг 2 тэрбум ам.доллар болно" гэжээ. 8 ХОЛБООТОЙ МЭДЭЭ Виктор Янукович зүрхний шигдээсээр нас барсан хэмээн Украины хэвлэлээр шуугиж байна өчигдөр 38 
| Өнөөдөр сонин Дэлхийн дулаарал бол хэдэн мянган жил үргэлжилж байгаа байгалийн үзэгдэл бөгөөд жам ёсны хувирал, шат дарааллын дагуу дэлхийн температур өөрчлөгдөх нь хэвийн зүйл. Үүнд хүний нөлөө хэдийнээс л байсан. Өөрөөр хэлбэл, хүний үйл ажиллагаанаас үүдэлтэй хүлэмжийн хий нь цоо шинэ үзэгдэл биш. Нарны илч дулааны далайн давалгаа адил үл тасрах хөврөл нь дэлхийн агаар мандалд нэвтэрч, буцаж ойн дэлхийн гадаргад шингэлг үй замхрах ёстой атал нүүрстөрөгчийн хий тэргүүтэй халуун хадгалагч хийтэй нэгдэн шим мандалд үлдэх нь дулаарлыг хурдасгадаг байна. Өнөө цагт дулаарлыг бий болгож байгаа гол шалтгаан нь хүн амын хэт өсөлт, хүний үл багасах хэрэглээ. Эдгээр нь метан их хэмжээгээр ялгаруулдаг хог хаягдал, озоны давхаргад хамгийн их сөргөөр нөлөөлдөг шатахууны хязгааргүй хэрэглээ, асар олон цахилгаан хэрэгслийн үйлдвэрлэл, агаар мандлын тэнцвэртэй байдалд нэн чухаг хүчилтөрөгч ялгаруулагч ой ширэнгийн сүйтгэл зэргийг дагуулж байна. Жам ёсны дулаарлын явцыг түргэсгэсэн жам ёсны бус энэхүү үзэгдлийг уур амьсгалын өөрчлөлт гэнэ. Уур амьсгалын өөрчлөлт өд цаг агаарын хэт хэлбэлзэл, чийг, хур тунадас, салхи, шуурганы эрс тэс үзэгдлүүд багтана. Хэдийгээр олон нийт уур амьсгалын дулаарал, өөрчлөлтийг нэг зүйл гэж ойлгодог ч гариг дэлхийд үзүүлж байгаа эл хоёр үзэгдлийн нөлөөлөл нь өөр өөр. Өнөө цагт дулаарлыг бий болгож байгаа гол шалтгаан нь хүн амын хэт өсөлт, хүний үл багасах хэрэглээ. Эдгээр нь метан их хэмжээгээр ялгаруулдаг хог хаягдал, озоны давхаргад хамгийн их сөргөөр нөлөөлдөг шатахууны хязгааргүй хэрэглээ, асар олон цахилгаан хэрэгслийн үйлдвэрлэл, агаар мандлын тэнцвэртэй байдалд нэн чухаг хүчилтөрөгч ялгаруулагч ой ширэнгийн сүйтгэл зэргийг дагуулж байна. Мөн хөрс, агаар, далай тэнгисийн бохирдол дулаарлыг нэмэгдүүлж, хүний эрүүл мэндэд сөргөөр нөлөөлөх болов. Бохирдол нь биологийн олон талт байдалд заналхийлж ургамал, амьтны олон төрөл зүйлийг мөхлийн ирмэгт аваачаад байгаа билээ. Эдгээр сөрөг хүчин зүйлсийн байгаль, амьд организмд нөлөөлөх хурд жилд 1.4 хувиар нэмэгдэж байна гэсэн судалгаа саяхан гарчээ. Үүний дүнд XX зууны сүүлч, XXI зууны эхний жилүүд өнгөрөгч 400 жилийн хамгийн халуун, мөн байгалийн гамшиг хамгийн олон тохиосон жилүүд байсныг эрдэмтэд онцолж байна. Дулаарал уур амьсгалын өөрчлөлтөд нөлөөлөх нь Агаар мандалд нэгэнт тогтсон хүлэмжийн хий хэдэн арван жил нэг төлөвтөө байдаг байна. Өөрөөр хэлбэл, аюул заналхийлэл нь нэмэгдэнэ үү гэхээс буурах юм уу, өөрчлөгдөх нь үгүй. Дулаарлаас үүдэлтэй уур амьсгалын өөрчлөлт нь юуны өмнө далай тэнгисийн температурыг нэмдэг. Энэ нь хар салхи, шуурга, торнадо, цунами зэрэг байгалийн гамшигт үзэгдлийн давтамжийг ойртуулна. Өнгөрөгч зууны эхэн үеэс хойш далайн түвшин хэдийнээ 15-20 см-ээр нэмэгдсэн. Уур амьсгалын өөрчлөлт энэ хэвээр үргэлжилбэл ирэх 250-450 жилд далайн түвшин дунджаар 250 метрээр нэмэгдэнэ гэсэн тооцоо бий. Мөн Африк зэрэг угаас хур тунадас багатай халуун, хуурай газруудыг бүр ч халааж ган гачигт хүргэнэ. Харин далай тэнгистэй хил залгаа нутгуудад хур бороо элбэгшиж, үер усны аюул нүүрлэнэ. Өнгөрөгч зууны эхэн үеэс хойш далайн түвшин хэдийнээ 15-20 см-ээр нэмэгдсэн. Уур амьсгалын өөрчлөлт энэ хэвээр үргэлжилбэл ирэх 250-450 жилд далайн түвшин дунджаар 250 метрээр нэмэгдэнэ гэсэн тооцоо бий. Энэ нь дэлхийн экосистемийг хэрхэн сүйтгэж, эрэг дагуух хэчнээн хот, арлыг хүн суурьших аргагүй болгохыг өнөө ч бүрэн тооцоолох аргагүй байна. ДУЛААРАЛТАЙ ТЭМЦЭХЭД ТАНЫ ОРУУЛАХ ХУВЬ НЭМЭР Дулаарлын хор уршиг, байгаль эхийн сүйрлийн тухай байнга ярьж, бичих болсон энэ үед гэрэл цахилгаан, усаа хэмнэ, мод тарь, цахилгаан тэрэг хөлөглө, хогоо дахин ашигла, байгалийн гаралтай хоол хүнс, хувцар хунар хэрэглэ гэх зэрэг олон ч зөвлөгөөг та сонссон биз. Эх дэлхийнхээ сайн сайхны төлөө эдгээрийг хэрэгжүүлдэг хүмүүс ч цөөнгүй. Харин энэ удаад байгаль орчныг хамгаалахад тустай зөвлөгөөнд тэр бүр дурддаггүй цөөн хэдэн зөвлөмжийг хүргэе. Мебель өнгөлөгч, шил арчигч, угаалтуур зүлгэгч зэрэг эхүүн хурц үнэртэй цэвэрлэгч шингэн, нунтаг олон бий. Тэдгээрээс аль болох татгалзах нь зүйтэй. Учир нь тэдгээр химийн найрлагат цэвэрлэгч бодис бараг бүгд агаарт ууршиж, эргээд таны болон гэр бүлийнхний тань эрүүл мэндэд муугаар нөлөөлнө. Хаягдал болохоос нь өмнө хандивла Хэрэггүй муу сайн хувцас, хүүхдийн тоглоом, ашиглагдахаа больсон цахилгаан хэрэгсэл зэргийг хог дээр хаяхаас өөр аргагүй болтол муудахаас нь өмнө хуучин юмс с худалдаж авдаг газарт тушаа. Тийм газрууд ямар ч хогийг хэрхэхээ мэдэх бөгөөд та бага ч гэсэн бэлэн мөнгөтэй болоод авна. Угаалгын машиныхаа усны градусыг багасга Гэртээ угаалгын машин ашигладаг бол ямар ч зүйлийг хэзээ ч бүү халуун усаар угаа. Энэ нь таны хувцас хунар, орны даавуу, бүтээлэг зэрэг машинаар угааж болох бүхний эдэлгээг богиносгоод зогсохгүй угаалгын машин, цахилгаан зарцуулалт гээд таны бүх юманд сөрөг нөлөөтэй. Хамгийн гол нь халуун устай эргэлдэж байгаа угаалгын машинаас ялгарах, үл анзаарагдам хий яг л хөргөгч, хөлдөөгчөөс ялгардаг хорт хийн адил озоны давхаргыг гэмтээдэг байна. Цахим хэлбэрээр төл Байгалийг асар хурдацтай сүйтгэсэн өнгөрөгч зууны сүүл үеийнхнээс ялгаатай хийгээд азтай нь бид цахим эринд аж төрж байна. Банкны тооцоо, орон байрны төлбөр, цалин хөлсөө бид цахим хэлбэрээр хүлээж авах, төлөх боломжтой болсон. Хэдэн мянган хуудас номыг ч цаас үрэлгүйгээр цахим уншуураас уншиж болж байна. Тэгэхээр ирээдүйгээ аврахын тулд яагаад эдгээр энгийн аргыг хэвшүүлж болохгүй гэж. Химийн найрлагат цэвэрлэгчээс зайлсхий Мебель өнгөлөгч, шил арчигч, угаалтуур зүлгэгч зэрэг эхүүн хурц үнэртэй цэвэрлэгч шингэн, нунтаг олон бий. Тэдгээрээс аль болох татгалзах нь зүйтэй. Учир нь тэдгээр химийн найрлагат цэвэрлэгч бодис бараг бүгд агаарт ууршиж, эргээд таны болон гэр бүлийнхний тань эрүүл мэндэд муугаар нөлөөлнө. Ялангуяа, бага насны хүүхдийн амьсгалын замд хэчнээн харш байх талаар дурдах нь илүүц биз. Тэдгээрийн оронд уксус, ургамлын тос, хүнсний хөөлгөгч сода, нимбэгний шүүс, хийжүүлсэн ус зэрэг байгалийн гаралтай бүтээгдэхүүнийг цэвэрлэгч болгон ашиглаж болно. Г.Лхагва 
| GoGo.mn Эдийн засаг бол хүний биетэй адилхан амьд, цогц систем бөгөөд мөнгөний ханшийг эдийн засгийн "цусны даралт" гэж үзэж болох юм. Төгрөг, долларын харьцааг хэмжвэл өнгөрсөн жилийн дотор эдийн засгийн "даралт" бараг гучин хувиар өсчээ. Энэ бол таны машин авах гэж байсан төгрөгийн гуравны нэг нь алга болсон гэсэн үг. Төгрөгийн энэхүү цочмог уналт нь өнөөг хүртэл явуулж ирсэн төр засгийн бодлогын үр дагавар бөгөөд Монгол Улс эдийн засаг, мөнгө санхүүгийн бодлогоо шинэчилж, арга хэлбэрээ өөрчлөхийг шаардаж буйг харуулж байна. А.Эйнштейн аливаа асуудлыг шийдэхдээ гарсан үеэс нь нэг эрэмбээр дээгүүр сэтгэх ёстой гэж хэлсэн байдаг. Ардчилсан намынхан өмнөх эрх баригчидтай гүнзгий хуйвалдан сүлбэлдэж, гарцгүй барьцаалагдсан учир улс төр, эдийн засгийн зарчмын том шийдвэр гаргаж чадахгүй, том дуу, сүржин дүрээс цаашгүй, шүдгүй арслан шиг болжээ. Төгрөгөө чангалахын тулд аливаа өвчний адил суурь шалтгааныг нь илрүүлж, оношийг нь зөв тогтоох, шалтгааныг арилгах шаардлагатай. Энэхүү шалтгаан болон түүнийг арилгах талаарх хувь хүний санал бодлоо та бүхний анхааралд толилуулж байна. Төгрөг суларсан шалтгаан Үндсэн шалтгаан: Эдийн засаг дахь төрийн оролцоо улам ихсэж, өмчийг хувьчлахын оронд нийгэмчлэх хандлага газар авлаа. Төр компаниуд байгуулж, алдагдалд оруулаад, төсвөөс нөхөх болов. Монгол социализм руугаа буцаад нүүж байна. Цувааг эргүүлж буй хүч нь энэ нүүдлийг эхлүүлсэн Ардчилсан нам өөрөө. Ардчилал, зах зээлийн төлөө өлсгөлөн зарлагсдын нэг нь Ерөнхийлөгч, нөгөө нь хотын дарга болчихоод байгаа үед энэ нам хөгжлийн чиглэлийг өөрчилж, төр засгийг данхайлган, эдийн засаг унаж байгааг хувь заяаны шоглол гэлтэй. Ардчилсан намынхан өмнөх эрх баригчидтай гүнзгий хуйвалдан сүлбэлдэж, гарцгүй барьцаалагдсан учир улс төр, эдийн засгийн зарчмын том шийдвэр гаргаж чадахгүй, том дуу, сүржин дүрээс цаашгүй, шүдгүй арслан шиг болжээ. Дараагийн шалтгаан: Эрх баригчдын зорилго нь эрх ямбаа алдахгүй, дахин сонгогдохын төлөө чиглэж буй болохоос эдийн засгийн өгөөж, бүтээмжийг өсгөхөд биш аж. Бонд гаргаж мөнгө олох нь чухал болохоос зээлээ юунд ашиглах, хэрхэн төлөх нь дараачийн асуудал юм байна. Төвбанк бондын долларыг баталгаа болгож гурван их наяд төгрөг эргэлтэд оруулан "хэрэглээг дэмжиж, ажлын байр хадгалахыг" хичээсэн ч Засгийн газар ажлын байр шинээр бий болгож чадсангүй. Монголчууд бид хийж бүтээснээсээ илүү ихийг хэрэглэдэг боллоо. Шатахуун, цахилгаан, махны үнийг зах зээл биш, Засгийн газрын тушаалаар тогтоож байна. Гурав дахь шалтгаан: Өмчийн харилцааг зохицуулж чадахгүй, хувийн болон нийтийн өмчийг салгаж ялгахгүй, ялангуяа хүн амын талаас илүү нь бөөгнөрсөн Улаанбаатар хотын нийтийн өмчийн газрыг зарах дүрэм журмыг зориудаар бүдэг бадаг байлгаж, төр засгийн эрх мэдэлд очсон этгээд үүд ээлж дараалан хуйвалдан зувчуулж ирснийг шинэ удирдлага зогсоохгүй нь. Яармагийг "зайсандсаныг" ил гаргахаас Улсын баатар хүртэл айж байна. Төрийн эрхийг авмагцаа баялгийн дахин хуваарилалт хийх сонирхолтой хууль тогтоогчид бизнес, хөрөнгө оруулалтын орчныг өөрсдөдөө ашигтайгаар өөрчилж, гадаад, дотоодын хөрөнгө оруулагчдыг үргээв. Холбоотон нь л биш бол хувийн өмчийг түрэн зайлуулж, дотоодын бизнес эрхлэгчид ч хөрөнгө мөнгөө гадагшаа гаргаж эхэллээ. ТӨГРӨГӨӨ ЯАЖ ЧАНГАЛАХ ВЭ Юуны түрүүнд: Эдийн засаг дахь төрийн оролцоог эрс багасгах, хувийн хэвшлийн итгэл, чармайлтыг сэргээх, уул уурхай болон бусад салбарт зөвхөн хувийн хэвшлийг оруулах, стратегийн гэх орд газруудын төрийн өмчийн 34 хувийг олон улсын зах зээл дээр гаргах нь чухал. Мөн төр засгийн үрэлгэн зардлыг багасган, төрийн өмчийн компани байгуулах, төрд шинээр хүн ажилд авахыг зогсоох нь зүйтэй. Цахилгаан, бензин, мах болон бусад барааны үнийг чөлөөлснөөр зах зээлийн өрсөлдөөн бодит үнэ тогтоож, урт хугацаандаа тухайн барааны нийлүүлэлт найдвартай болон, үнийн хэлбэлзэл багасч, хөрөнгө оруулах боломж нээгдэх юм. Монголын нүүрсний уурхайнууд, цахилгаан станцууд ашигтай ажиллаж бүтээгдэхүүнээ экспортолж чадна. Хоёрдугаарт: Төрийн компаниудын алдагдлыг төсвөөс хаахыг зогсоох, төрийн өмчит компаниудын ихэнх хувьцааг гадаад, дотоодын хөрөнгийн зах зээлд яаралтай гаргаж, юуны түрүүнд энэ ажлын дэд бүтэц болох Хөрөнгийг биржийг хувьчлан, тодорхой хэсгийг нь олон улсад өндөр итгэл хүлээсэн Лондоны хөрөнгийн биржид зарах. Тэгж чадвал дэлхийн том банкууд Монголын банкуудад барьцаат (Custodian) данс нээж, манай улс руу у хандсан валютын цоо шинэ сувагтай болно. Монголын компаниуд гадаад, дотоодын биржид хувьцаагаа зэрэг гаргах боломж нээгдэнэ. Гуравдугаарт: Цахилгаан, бензин, мах болон бусад барааны үнийг чөлөөлснөөр зах зээлийн өрсөлдөөн бодит үнэ тогтоож, урт хугацаандаа тухайн барааны нийлүүлэлт найдвартай болон, үнийн хэлбэлзэл багасч, хөрөнгө оруулах боломж нээгдэх юм. Монголын нүүрсний уурхайнууд, цахилгаан станцууд ашигтай ажиллаж бүтээгдэхүүнээ экспортолж чадна. Дөрөвдүгээрт: Монголын компаниуд аялал жуулчлал, ноос, ноолуур, мах, сүү, уул уурхайн үйлдвэрлэлийн үйлчилгээ, мэдээлэл, харилцаа холбооны салбарт олон улсын зах зээлд өрсөлдөх чадвартай болгохын тулд зөвхөн бүтээмжид суурилсан эдийн засгийн бодлого гарган хэрэгжүүлэх хэрэгтэй. Энэ талаар Чилийн сангийн туршлагаас нэвтр үүлж, уул уурхайн бус экспортоо өсгөж гадаад худалдааны балансаа ашигтай болгоно. Тавдугаарт: Төр засаг зөвхөн боловсрол, эрүүл мэндийн салбарт хөрөнгө оруулах, одоогийн хоцрогдсон бүтцээ сууриар нь өөрчилж эмнэлэг, сургуулиудын удирдлагыг Төлөөлөн удирдах зөвлөл нь сонгож гэрээгээр ажиллуулах, эрүүл мэндийн үйлчилгээний үнэ, чанарыг даатгалын байгууллагууд шалгаж дүгнэдэг болгох, их сургуулиудын чансааг тогтоох, өрсөлдүүлэх, судалгаа ба бизнесийг холбох нь зүйтэй. Зургадугаарт: Халамж тусламжийг жинхэнэ шаардлагатай иргэнд хүргэх, тэднээс нийгмийн тустай хөдөлмөр эрхэлсэн, залхуурааг үй бол нэмэлт урамшуулал олгох, хүн бүрийг хамарсан бүх халамжийн төлбөрийг зогсоох, иргэн бүр бизнес, худалдаа эрхлэхийг бүх талаар дэмжих юм. Долдугаарт: Улс төрийн намуудын тайланг гаргуулах, нийтийн хөрөнгийг хувьдаа зувчуулсан этгээдүүдтэй улс төрийн нам, албан тушаал харгалзахгүй хариуцлага тооцох хэрэгтэй. Энэ этгээдүүд төр захиргаанд байсан цагт бүх асуудлыг улстөржүүлж, засаг төрийн эрхэнд ямар ч үнээр хамаагүй гарахыг хичээж, иргэдийг талцуулан, улс оронд тогтворгүй байдал үүсгэнэ. Тэд байгаа цагт ямар ч хууль, журам өөрчлөөд бизнесийн итгэл сэргэхгүй, улс орон хөгжихгүй юм. ТЭГВЭЛ ЯАХ ВЭ Дээрх арга хэмжээнүүдийг хэрэгжүүлж чадсан цагт л эдийн засаг эрүүлжиж, "даралт нь буурч" төгрөгийн ханш эдийн засагтаа таарсан зохистой түвшинд, тогтвортой байх боломж бүрдэнэ. Энэ бүхнийг өнөө маргаашдаа хийж чадахгүй тул "даралт бууруулах" ганцхан сонголт байгаа нь ОУВС. Бид дуртай ч, дургүй ч гишүүний хувьд энэ сангаас зээл авч таарна. Ахиухан зээл авахын тулд гишүүний оролцооны татвараа нэмэгдүүлэх шийдвэр саяхан гаргасан нь Засгийн газар үүнд бэлдэж буйг харуулав. Харин энэ удаа ОУВС-гийн зээл (Standby Аgreement) нэлээд хатуу нөхцөлтэй ирнэ гэдгийг Монголын төр засаг 2009 оны туршлагаасаа мэдэж байгаа. Хөгжлийн банкны зээлийг улсын төсөвт бүртгэх, Монголбанкийг мөнгө хэвлэхээ зогсоох зэрэг наад захын шаардлага тавивал гайхах хэрэггүй. Эдгээр нөхцөлийг хангах цагт Ардчилсан намын фракцуудын эрх мэдлийн тохиролцоо зад үсэрч, хүчний шинэ харьцаа үүснэ. http://jargaldefacto.com/ 
М.Жаргал | GoGo.mn "Эмэгтэйчүүдийн дүр төрх" Стрийт арт Артивизм бүтээлийн нээлт яг одоо Сансрын туннелийн зүүн талын шинэ нүхэн гарцанд болж байна. Эмэгтэйчүүдийн эрхийн өдрийг угтан жендэрт суурилсан хүчирхийлэл гэр бүлийн хүчирхийллийн эсрэг агуулга бүхий "Эмэгтэйчүүдийн дүр төрх" сэдэвт Стрийт арт Артивизм бүтээлийг Хууль зүйн яамны дэмжлэгтэйгээр "Өөрчлөлтийн төлөөх Залуу эмэгтэйчүүд" ТББ, Нийслэлийн Соёл урлагийн газар- тай хамтран бүтээжээ. Эмэгтэйчүүдийн олон дүр төрх, амьдралыг 20 гаруй залуу уран бүтээлчид өөрсдийн уран сэтгэмжээрээ сонирхолтой, бүтээлчээр илэрхийлсэн бөгөөд уг бүтээл нь Улаанбаатар хотын орчин үеийн өнгө төрхөд давтагдашгүй нэгэн үзэмжийг нэмэх юм. Арт- Активизм- Артивизм нь нийгмийн эерэг өөрчлөлт шаардлагатай сэдвүүдийн талаар урлаг, уран бүтээлчдээр дамжуулан нийгэмд нөлөөлөх арга бөгөөд орчин үеийн дэлхийн чиг хандлага болоод байгаа билээ. Энэ нь орчин үеийн урлагийн нэг хэлбэр бөгөөд олон нийтийн ялангуяа залуусын анхаарал, сонирхлыг татахуйц шинэлэг илэрхийлэл болох юм. Энэ аргын онцлог нь олон нийтийн дунд шууд ярихад таагүй боловч маш чухал сэдвүүдийн талаар мэдээлэл өгч, тэдний анхаарлыг хандуулж, өөрчлөлтөд уриалдагт оршино.  
| Монголын мэдээ МҮЭ-ийн холбоо Олон Улсын эмэгтэйчүүдийн өдрийг тохиолдуулан "Эмэгтэйчүүдийн хөдөлмөрлөх нөхцлийг сайжруулахын төлөө" сэдэвт кампанит ажлыг өчигдрөөс эхлүүллээ. Энэхүү кампанит ажлын хүрээнд юу хийх талаар МҮЭ-ийн холбооны Эмэгтэйчүүдийн хорооны Хөдөлмөр нийгмийн бодлогын газрын дарга Ц.Отгонтунгалагаас тодрууллаа. Кампанит ажлынхаа талаар дэлгэрэнгүй ярихгүй юу. Хэдий хугацаанд үргэлжлэх бол? Манай МҮЭ-ийн холбооноос зохион байгуулж байгаа энэхүү кампанит ажил гуравдугаар сарын 4-өөс эхэлнэ. Нэг жилийн хугацаатайгаар 14 салбар холбоо, 21 аймгийн Үйлдвэрчний эвлэлийн холбоотой хамтран энэхүү үйл ажиллагааг явуулах гэж байна. Энэ ажлын явцад бид эмэгтэйчүүдийн хөдөлмөрийн нөхцлийг сайжруулах хүрээнд хөдөлмөр, нийгмийн хамгааллын хууль тогтоомжийг боловсронгуй болгох, Олон улсын гэрээ конвенцид нэгдэн орох асуудалд УИХ, Засгийн газар илүү их ач холбогдол өгөх шаардлагатай байгааг анхааруулж ажиллана. Мөн ажил олгогчид хөдөлмөрийн харилцаанд аливаа зөрчил гаргалгүй ажиллахыг ажил олгогч эздэд уриалга болгох юм. Мөн МҮЭ-ийн холбоо, түүний гишүүн байгууллагуудын оролцоо, цаашид эмэгтэй хүний хөдөлмөрийн харилцааг боловсронгуй болгоход анхаарах бодлогын чиглэлийг аймаг, нийслэл, мэргэжил үйлдвэрлэлийн салбарын ҮЭ-ийн холбоодод хүргүүлэн хамтран ажиллаж байна. МҮЭ-ийн холбоо эмэгтэйчүүдийн эрхийг яаж хамгаалах юм бэ. Ийм зөрчил гарсан тохиолдолд эмэгтэйчүүд эхлээд хаана хандах вэ? Жишээ нь, ажилд орсны дараа тодорхой хугацаанд 3-5 жилийн хугацаанд жирэмсэн болж болохгүй гэж ил далд байдлаар шаардах, мөн амралтаа аваад ирэхэд нь өмнөх албан тушаал байр сууринаас нь чөлөөлөх, зарим үед бүр ажилд авахгүй ч тохиолдол гарч байсан. Энэ байдлыг арилгах, үргэлжлүүлэн ажиллуулах нөхцөл боломжийг тавих гэх мэтээр зохицуулна. Нөгөө талаасаа хөдөлмөрийн харилцаанд гарч байгаа зөрчлүүд, эхчүүд, эмэгтэйчүүдийн хөдөлмөрлөх эрхтэй холбоотойгоор бид цаашдаа Хөдөлмөрийн хууль тогтоомжийг сайжруулах чиглэлээр зохицуулалтгүй байгаа асуудлуудыг шинээр бий болгох, хамгааллыг сайжруулах асуудлууд нилээд их байгаа. Энэ асуудлуудад хяналт тавьж, зөрчихгүй байх талаар анхаарна. Мөн ийм зөрчил гарч тухайн хүн гомдолтой байгаа тохиолдолд оршин суугаа газрынхаа ҮЭ-д хандан зөвлөгөө авч, шийдвэрлүүлэх боломжтой. Эмэгтэйчүүдийн 56.1 хувь нь хөдөлмөрийн насныхан байгаагийн дотор 70 гаруй хувийг 35 хүртэлх насны залуу эмэгтэйчүүд эзэлж байгаа бөгөөд хөдөлмөрийн насны эмэгтэйчүүдийн тоо тогтмол өсч байна гэсэн статистик судалгаа байгаа МҮЭ-ийн холбооноос эрхийг хамгаална гэж ярьж байна. Гэтэл ажилд авч байгаа байгууллага маань өөрөө бизнесийн байгууллага байдаг. Үүнийг яаж зохицуулах вэ? Ерөнхийдөө бол хүний эрхийн зөрчил гэж үздэг. Жирэмслэх болон гэрлэлтийн байдлын талаар мөн шүтдэг шашин зэргийг хамааралгүй ажилд авах ёстой. Гэтэл тухайн байгууллага дээрх зөрчлийг гаргавал хөдөлмөрийн харилцаанд ялгаварлан гадуурхахын нэг суурь болно гэж үздэг. Тийм учраас жирэмслэх болон гэрлэлтийн байдлын талаар тухайн хүний эрхлэх гэж байгаа ажил үүрэг нь шууд холбоотой буюу тэрнээс хамааралтай байх гэсэн үндсэн шалтгаан байхгүй тохиолдолд ажиллах гэж байгаа эмэгтэйчүүдээс чи жирэмсэн үү, эсвэл гэр бүлтэй юу, хүүхэдтэй юу, хэдэн хүүхэд гаргах гэж байна гэх мэтчилэнгийн асуулт асуухыг хориглодог. Энэ нь нэг талаасаа бизнесийн үйл ажиллагаа тогтвортой жигд явуулах, хөдөлмөрийн харилцаа тасралтгүй явагдах ёстой гэдэг талаас нь тайлбарлаж болох ч энэ асуудалд жирэмслэх болон гэрлэлтийн байдлыг харгалзана гэдэг нь хүний эрхийн зөрчилтэй адилхан ялгаварлан гадуурхлын хэлбэр. Тиймээс олон улс орнууд хуулиараа үүнийг шууд хориглодог. Эмэгтэйчүүдийн эрх аль салбарт илүү зөрчигдөж байна вэ. Энэ талаар судалгаа байдаг уу? Одоогоор хөдөлмөр эрхэлж байгаа нийт хүн амын 53.2 хувь нь эмэгтэйчүүд байгаа. Эмэгтэйчүүдийн 56.1 хувь нь хөдөлмөрийн насныхан байгаагийн дотор 70 гаруй хувийг 35 хүртэлх насны залуу эмэгтэйчүүд эзэлж байгаа бөгөөд хөдөлмөрийн насны эмэгтэйчүүдийн тоо тогтмол өсч байна гэсэн статистик судалгаа байгаа. Гэхдээ энэ чиглэлээр бид кампанит ажлынхаа хүрээнд судалгаануудыг хийнэ. Одоогоор худалдаа үйлчилгээний салбар, боловсрол, эрүүл мэндийн салбар гэх мэт эмэгтэйчүүд давамгай ажиллаж байгаа салбарууд байгаа. Тэрнийгээ дагаад янз бүрийн зөрчил гомдол их гарч байна. Энэ талаар бид салбар болгоны эмэгтэйчүүдийн холбоотой хамтран ажиллаж ж байна. Л.Чанцалсүрэн 1 
Д.Багахүү | GoGo.mn 1898 онд Германы эрдэмтэд Өмнөд Америкаас нэг эмэгтэйн занданшуулсан цогцос олжээ. Нэгэн зууны турш нэрийг нь ч мэдэхгүй цогцосны үхлийн шалтгаан, хаанаас гаралтайг нь тогтоож чадаагүй юм. Харин сүүлийн үеийн судалгааны үр дүнд 500 жил оршсон, занданшуулсан цогцосны эзнийг шашны зорилгоор өргөсөн гэж үзэх болсон аж. Эрдэмтэд толгойных нь дээрээс цохилтоос үүссэн том гэмтэл байгааг олжээ. Тиймээс хохирогч маш хурдан нас барсан байх магадлалтай юм. Түүнчлэн ДНК-гийн шинжээчид эмэгтэйг нас барахаасаа өмнө Чагасын өвчлөл буюу халуун бүсийн шимэгчээр өвдсөнийг тогтоожээ. Энэ бүх шинж тэмдэг нь эмэгтэй өөрийг нь хөнөөсөн алуурчдаас зугтсан ч удаан амьдрах боломжгүй байсан гэсэн үг юм. Чагас өвчлөл одоо ч Өмнөд Америкт тархсан хэвээр байгаа юм. Эрт үед нь илрүүлэхгүй бол үхэлд хүргэх аюултай. 1900-гаад оны эхээр энэ өвчнийг илрүүлсэн доктор Карлос Чагасын нэрээр нэрлэгдсэн энэ өвчин хүний зүрх, хоол боловсруулах эрхтнүүдийн мэдрэлийн эсийг гэмтээдэг. Ингээд тун удалгүй дээрх эрхтнүүдийн үйл ажиллагаанд саад учруулж эхэлдэг. Одоогийн байдлаар дэлхий даяар 15 сая хүн өвчилсөн судалгаа байдаг бөгөөд жил бүр 50 мянган хүний амийг авдаг аймшигт өвчин юм. Судлаачдын үзэж байгаагаар энэ өвчнийг үүсгэгч шимэгч нь зөвхөн Америк тивд байдаг байж магадгүй. Трипа-носома крузи гэгч шимэгчээр үүсэх энэ өвчний шинж тэмдэг богино хугацаатай хурц өвдөлтөөр эхэлдэг бөгөөд дараа нь эд эрхтнүүд өвдөж эхлэх хүртэл урт хугацаанд ямар ч шинж тэмдэг илэрдэггүй. Харин Германы Мьюнхений их сургуулийн эрдэмтэн Андреас Нерлих хэлэхдээ "Охин ядуу гэр бүлээс гаралтай байх. Яагаад гэвэл энэ төрлийн шимэгч хорхой шавар тоосготой газарт амьдардаг. Харин чулуун байшин, эсвэл арай цэвэр орчинд амьдрах чадваргүй" гэжээ. Бүтэн нэг зууны турш энэ эмэгтэй хэн байсан, хаанаас ирсэн нь тодорхойгүй байсан. Харин компьютер томографын тусламжтайгаар бага ч гэсэн мэдээлэл авч чаджээ. Таван зууны настай занданшуулсан цогцосны эзэн дөнгөж 20 настайдаа нас баржээ. Ямартай ч эмэгтэйн үс, ясанд хийсэн изотопын шинжилгээгээр их хэмжээний загас иддэг байсныг тогтоосон юм. Энэ нь Хойд Чилийн эргийн ойролцоо нутагладаг байсан байж магадгүй гэсэн үг. Толгойд нь зүүлттэй тууз, гавлын хэлбэр зэрэг нь Инковын эзэнт гүрний үеийнхтэй тохирч байгаа юм. Эмэгтэйг халуун элсэрхэг нутагт оршуулсан учир байгаль өөрөө түүнийг занданшуулжээ. Профессор Нерлих, "Эмэгтэйг бусдын гарт амиа алдсаныг бид мэдсэн. Гэхдээ бичгэн сурвалжид үүнтэй холбоотой ямар ч зүйл үлдээгүй. Ямартай ч шашны өргөл гэж бид үзэж байгаа. Орчин үеийн техник технологи гэдэг мэдээллийн хөрөнгө л гэсэн үг. Тиймээс бид эмэгтэйн биеийн үлдсэн хэсгүүдийг дахин бүтээх боломжтой." гэсэн юм. Судалгааны үр дүнгүүдээс хамгийн чухал нь Чагас өвчинтэй байсныг мэдсэн явдал бөгөөд үүний үр дүнд илүү дэлгэрэнгүй мэдээлэл авах боломжтой гэнэ. Хачирхалтай нь Өмнөд Америкт шашны өргөл болгосон занданшуулсан цогцоснуудын талаар мэдээлэл хангалттай байдаг атал энэ эмэгтэйнх байхгүй байгаа юм. Ялангуяа Инковын эзэнт гүрэнд залуу охидыг нарны хаанд өргөл болгох нь их байжээ. Тэр бүү хэл өргөл болсон хүний гэр бүл, танил, дотно хүмүүсийг бусад нь маш их хүндэлдэг байсан байна. Харин судалгааны багийн гишүүн, Их Британий Бредфордын их сургуулийн археологийн профессор Эмма Браун эмэгтэйг шашны өргөл байсан эсэх нь тодорхойгүй гэж үздэг. Учир нь өргөл болгосон охидын ихэнх нь 13-14 настай байсан бөгөөд энэ эмэгтэй бусадтай нь харьцуулахад хамаагүй хөгшин байгаа юм. 5 
Э.Оргил | GoGo.mn Гэмтэл, согог судлалын үндэсний төвийн захирлын сонгон шалгаруулалтад Хавдар судлалын үндэсний төвийн захирал, Монголын Мянганы сорилтын сангийн Эрүүл мэндийн төслийн захирлаар ажиллаж байсан А.Мөнхтайван тэнцсэн тухай Эрүүл мэндийн яамнаас мэдээлсэн. Сонгон шалгаруулалт бараг гурван долоо хоногийн өмнө болсон ч Н.Удвал сайд шинэ захирлыг томилохгүй тойрсоор явна. Эрүүл мэндийн яаман дахь Төрийн албаны салбар зөвлөлийнхөн сонгон шалгаруулалтад А.Мөнхтайван тэнцсэнийг дуулгаад "Сайд гадаадад яваа, энэ долоо хоногт ирнэ. Ирэх долоо хоногт тушаал гаргах байх" гэж байв. Үүнээс хойш хоёр долоо хоног өнгөрлөө. Энэ талаар Н.Удвал сайдаас тодруулахаар туслах руу нь утас цохитол "Сайд чөлөө авсан, энэ долоо хоногт ажилдаа ирэхгүй учир хариулт өгөх боломжгүй" гэж ам таглав. Сайд нь чөлөө авч, гадаадаар аялсаар байтал салбарын ажил нь сажилж байна. Захирлын үүрэг гүйцэтгэгч Ц.Энхбаяр 58 настай өвгөнийг Аж ахуйн даргаар, кассын нярав Оюуны ажлыг 55 настай гэх тэтгэврийн насанд хүрсэн эмэгтэйд хүлээлгэн өгч эрүүл ухаанд багтамгүй шийдвэр гаргажээ. Н.Удвал сайд хоёрдугаар сарын 28 буюу өнгөрсөн баасан гаригт яамны харьяа эмнэлгүүдийн захирлуудтай хамтран ажиллах үр дүнгийн гэрээ байгуулжээ. Яамны харьяа 16 эрүүл мэндийн төвийн Гэмтлийн эмнэлгийн захирлаас бусадтай гэрээгээ хийсэн гэнэ. Энэ хооронд эмнэлгийн бодлого, хөгжлийг тодорхойлох ажилд албан ёсны тушаал, шийдвэр гаргах эрхгүй хүн ажлаа хийж, далд санаагаа хэрэгжүүлсээр байна. Захирлын үүрэг гүйцэтгэгч Ц.Энхбаяр тушаал шийдвэр гаргах эрхгүй гэж хоёрдугаар сарын 26-нд Эрүүл мэндийн яамнаас мэдээлсэн ч үүнийг үл тоон дураараа дургисаар байна. Тэр Гэмтлийн эмнэлэгт ирснээс хойш тус эмнэлгийн урдаа барих мэдлэг чадвар, дадлага туршлага, алдар гавьяатай 23 эмчийг өөрийг нь хүлээн зөвшөөрөөгүйд хорсож, хайр найргүй халсан. Үр дүнд нь өвдөж зовсон иргэд хохирч байна. Хамгийн сүүлд буюу өчигдөр эмнэлгийн тоног төхөөрөмжийн инженер Нэргүй, Ариунжаргал нарыг ажлаас халжээ. Үүгээр зогсохгүй 58 настай өвгөнийг Аж ахуйн даргаар, кассын нярав Оюуны ажлыг 55 настай гэх тэтгэврийн насанд хүрсэн эмэгтэйд хүлээлгэн өгч эрүүл ухаанд багтамгүй шийдвэр гаргажээ. Ийн гарын дор ажиллах хүмүүсийг хөрөнгө санхүү хариуцсан албан тушаалд томилсноор үр дүнд нь улсын орлогоор халаасаа түнтийлгэх сувгаа нээж байна. Үүн дээр нэмэрлэх бас нэг хачирхалтай мэдээлэл дууллаа. Тус эмнэлгийн ур чадвартай залуу эмч нарын нэг, мэдрэлийн мэс засалч М.Тэмүүжин БНСУ-д нэг жил мэргэжил дээшлүүлэх болсноо даргадаа дуулгахаар ороод "Тэр чигээрээ яваарай" гэсэн хариулт сонсоод гарсан тухайгаа нийгмийн сүлжээгээр тараажээ. Хууль бус даргын гаргасан хуудуутай шийдвэр ар араасаа хөвөрч байхад хэн толгойг нь илж, өнөөг хүртэл өөгшүүлсээр байна вэ. Эрхзүйн чадамжгүй даргыг эрхлүүлж, ачаалал ихтэй эмнэлгийг алсын хараагүй болгож буйн хариуцлагыг Н.Удвал сайд Та хүлээх ёстой. 2 
| Монголын мэдээ Бараа бүтээгдэхүүн, ажил үйлчилгээний үнэ тариф өсч, иргэдийн цалин, тэтгэвэр, тэтгэмжийн бодит худалдан авах чадвар дордож байна хэмээн МҮЭХ-оос мэдэгдээд байгаа. Хурлаар боловсрол, эрүүл мэнд, шинжлэх ухаан, Соёл урлагийн салбарт ажиллагсдын цалинг эхний ээлжинд нэмэгдүүлэх асуудлаар санал нэгджээ Тиймээс тус байгууллагаас "Хөдөлмөр нийгмийн зөвшлийн үндэсний гурван талт хороо"-г яаралтай хуралдуулах саналыг Засгийн газарт удаа дараа хүргүүлсэн боловч шалтгаангүйгээр хойшилсоор байсан юм. Тэгвэл тэд өчигдөр дээрх шаардлагыг дахин тавьсаны дагуу Хөдөлмөрийн яаманд талууд хуралдсан байна. Хурлаар боловсрол, эрүүл мэнд, шинжлэх ухаан, Соёл урлагийн салбарт ажиллагсдын цалинг эхний ээлжинд нэмэгдүүлэх асуудлаар санал нэгджээ. Ингэснээр энэ долоо хоногт хуралдах Засгийн газрын хуралдаанаар дээрх асуудлыг хэлэлцүүлж батлуулах аж. Харин нийгэмд тулгамдаад байгаа хөдөлмөр нийгмийн тулсамдсан бусад асуудлуудыг ирэх баасан гарагт Үндэсний хорооны хурлыг дахин хуралдуулж хэлэлцэн шийдвэрлэхээр болжээ. 2  
Д.Багахүү | GoGo.mn Бидний сайн мэдэх Мишелин дугуйны бэлгэ тэмдэг болох хөвсгөр залуу анхандаа илүүдэл жинтэй, навчин тамхи татдаг, шар айрганд дуртай нэгэн байжээ. Өдгөө 115 настай энэ дүр дэлхийн хамгийн хөгшин худалдааны тэмдгүүдийн нэг. Түүнд бусдыг татах шинж байдаг. Мишелиний хөвсгөр залуугийн жинхэнэ нэр нь "Бибендум" юм байна. Харин түүний 1900-гаад оны эхээр авахуулсан зургуудаас харахад тийм ч хүний хайр татахаар биш. Бибендумын санааг Мишелин компанийг үүсгэн байгуулагч ах, дүү Мишелинүүд бодож олжээ. Ах Мишелин 1984 онд Францад болсон үзэсгэлэнгийн үеэр давхарлан тависан дугуйг өөрсдийн бэлгэ тэмдэг болгосон байна. Харин түүний дүү Андре үүнээс санаа авч, гар хөлтэй хүн шиг төрхтэй болгоё гэжээ. Хэдэн жилийн дараа Андре сурталчилгааны зураг зурдаг Мариус Россилоны буцаагдсан зургийг харжээ. Тэр нь гартаа хундага барисан эр "Нюүнке эс бибендум" буюу латин хэлээр "Бүгдээрээ ууцгаая" гэсэн утгатай үг хэлж байсан аж. Үүний дараа Андре, зураачаас үүнийхээ оронд жинхэнэ "Мишелин" эрийг зураад өгөөч гэсэн хүсэлт тависны үндсэн дээр анхны Бибендум үүсчээ. Зураач хэд хэдэн үг нэмсэн бөгөөд тэр нь "Уух цаг болжээ. Таны эрүүл мэндийн төлөө тулгая. Мишелиний дугуй бүх бартаа саадыг уух чадалтай" гэсэн байв. 1900-аад оны эхээр хар цагаан зураг байдаг байсан учир анхны бибендум яг л эртний египетийн "тарган", занданшуулсан цогцос шиг харагддаг байжээ. Олон жил өнгөрч, Бибендум олон янзаар хувирсан. Олон ч уран бүтээлч түүнийг хүний сонирхол татахуйц болгохоор ажиллажээ. Энэ хугацаанд Шотландын үндэсний уутат хөгжим тоглогч, уушын газрын эзэн тэр ч бүү хэл чөлөөт уран бүтээлчийн дүртэй болж байсан юм. Харин өнөөдөр Бибендум архи, тамхинаас гар,ч биеийн тамираар хичээллэдэг болжээ. Түүний одоогийн төрхийг 1998 онд компаний 100 жилийн ойгоор бүтээсэн гэнэ. 3  
Г.Эрмүүн | GoGo.mn "Гэр бүлийн хүчирхийллийн эсрэг нэгдэцгээе" олон нийтийн оролцооны төслийг хэсэг залуус санаачлан хэрэгжүүлж эхлээд байна. Энэхүү төсөл нь гэр бүлийн хүчирхийллийн эсрэг олон нийтийн оролцоог нэмэгдүүлэх зорилготой бөгөөд үүний хүрээнд "гэр бүлийн тухай", "гэр бүлийн хүчирхийлэлтэй тэмцэх тухай", "хүүхдийн эрхийг хамгаалах тухай" зэрэг хуулийг иргэдэд медиа хэлбэрээр сурталчилан таниулах аж. Төсөл 2014 оныг дуустал үргэлжлэх бөгөөд хүчирхийллийн эсрэг тэмцэж буй хэн бүхэн www.facebook.com/olonniit хуудаснаа нэгдэх боломжтой юм байна.  
М.Жаргал | GoGo.mn Зүүн гурван аймгийн 12 суманд мал амьтны гоц халдварт шүлхий өвчин гарсантай холбогдуулан нийслэлд шүлхий өвчнөөс урьдчилан сэргийлэх зорилгоор Улаанбаатар хот орчимд малын вакциныг хийж эхлээд байна. Үүнд, Хэрлэн, Багахангай, Тэрэлжийн уулзвар, 4 дүгээр зөрлөг, Эмээлт, Яармаг, Баруун туруун, Нисэхийн товчоодод байнгын хяналтын 8, ариутгал халдваргүйжүүлэлтийн 4 нийт 12 цэгт мэргэжлийн байгууллагууд хяналт шалгалт хийж байна. Мөн 3 сарын 1-нээс эхлэн Багахангай, Багануур, Сонгинохайрхан, Хан-уул, Сүхбаатар, Баянзүрх, Налайх, Чингэлтэй дүүргүүдэд 90 622 толгой малд шүлхий өвчнөөс урьдчилан сэргийлэх вакцин хийжээ. Одоогоор нийслэлийн хэмжээнд вакцинжуулалтын явц 30.4 хувьтай байгааг Мал эмнэлэгийн газраас мэдээллээ. Нийслэлийн Засаг дарга Мал, амьтны гоц халдварт шүлхий өвчнөөс урьдчилан сэргийлэх вакцинжуулалтын ажил зохион байгуулах захирамж гаргаж, захирамжаар нийслэлийн нутаг дэвсгэр дэх малд шүлхий өвчнөөс урьдчилан сэргийлэх нэгдүгээр ээлжийн вакциныг гуравдугаар сарын 03-10-ны хооронд зохион байгуулж бүрэн хамруулах, гуравдугаар сарын 24-ний өдрөөс дөрөвдүгээр сарын 04-ний өдрийн хооронд хоёр дахь ээлжийн давтан вакцинжуулалтыг хийхээр боллоо. 1  
Д.Багахүү | GoGo.mn "Google" компани өнгөрсөн сард "Chrome 33" интернэт хөтчийнхөө шинэ хувилбарыг танилцуулсан. Харин саяхан тэд Windows, Mac, Linux үйлдлийн системд зориулсан "Chrome 34" хөтчийнхөө бета хувилбарыг танилцуулжээ. Энэ удаад дуу хоолойгоор хайлт хийх аргачлал илүү нарийссан аж. Энэ шинэчлэлийн хамгийн сонирхолтой зүйлсийн нэг нь та Google.com сайт руу ороод л шууд "Ok Google" гэж хэлэхэд систем идэвхжих аж. Дуу хоолойны хайлтын аргачлалыг агуулсан Chrome-ийн туслах программыг "Google" гурван сарын өмнө гаргаж байсан. Харин сүүлд гаргах Chrome-ийн хувилбар үүнийг өөртөө агуулсан байх аж. Одоогийн байдлаар бета хувилбар нь англи хэлээр үйлчилгээ үзүүлнэ. Компани тун удахгүй өөр олон хэлний сонголттой болгохоос гадна Chrome үйлдлийн системийг бүтээхээр ажиллаж байгаа. Энэ удаагийн шинэчлэлийг идэвхжүүлэхийн тулд та микрофоний зурагтай айкон дээр дарж "Ok Google-ийг идэвхжүүлэх" гэснийг дарна. Ингээд та хүссэн хайлтаа хийх боломжтой болох юм. Тэр ч бүү хэл "За Google надад орой зургаан цагт амттан аваарай гэж сануул" гэж хүртэл хэлж болох гэнэ. Дуу хоолойгоор хайх систем өнгөрсөн сард гарсан Chromium дээр гарсан юм. Chrome 34-ын хувьд та тохиргоо цэс рүү орж, хэрэглэгчээр бүртгүүлэх боломжтой гэнэ. Ингэснээр таны хийсэн хайлт, сануулсан төлөвлөгөө зэргийг бүгдийг тэмдэглэж авах бөгөөд өөр компьютераас нэвтрэхэд ч тэдгээрийг хадгалсан хэвээр байх юм. Chrome 34 интернет хөтөч гуравдугаар сарын сүүл эсвэл дөрөвдүгээр сарын эхээр бүрэн ажиллагаатайгаар интернетэд тавигдах гэж Thenextweb.com-д мэдээлжээ. 4  
| Монголын мэдээ Монголд ямар ч хольцгүй, цэвэр монгол төмс бараг л байхгүй гээд хэлчихвэл буруудахгүй байх. Ер нь төмс, хүнсний ногоо тарьж байгаа тариаланчид хураасан төмсөө арвижуулж, хятад төмс хольдог талаар олон хүн ярьдаг. Иргэдийн монгол ургацын гэж итгэн хэрэглэж заншсан хүнсний ногоонд хийсэн судалгаагаар нийт 275 дээжийн 40 орчим хувьд нь пестицид буюу хорт бодис илэрсэн Тийм нэртэй хүн яг тэдний өдөр тэгж ярьсан гэсэн батлах баримт алга. Гэхдээ л төмс, хүнсний ногоо ихээр тарьж байгаа Сэлэнгэ, Төв аймгийн ногоочид өмнөд хөршөөс оруулж ирсэн төмс хольдог гэсэн яриа хаа сайгүй л "тэнэж" байна. Үүнийг өгүүлэхийн учир нь Монголын хэрэглэгчдийн эрх ашгийг хамгаалах нийгэмлэгүүдийн нэгдсэн холбоо, Эрүүл мэндийн шинжлэх ухааны их сургуультай хамтран өнгөрөгч 2013 оны тавдугаар сараас эхлэн хүнсний ногоонд агуулагдах хорт бодисын судалгааг хийгээд, хорт бодис илрүүлсэн гэж мэдэгдсэнтэй холбоотой юм. Тэд "Иргэдийн монгол ургацын гэж итгэн хэрэглэж заншсан хүнсний ногоонд хийсэн судалгаагаар нийт 275 дээжийн 40 орчим хувьд нь пестицид буюу хорт бодис илэрсэн. Тодруулбал, Сэлэнгэ аймгийн Сүхбаатар, Шаамар, Алтанбулаг, Зүүнхараа сумдын ногооны 55.3, Төв аймгийн Баянчандмань, Борнуур сумын 34, Ховдын тарвасны 40, Өмнөговь Улаан лооль, өргөст хэмхийн 33 хувь, нийслэлийн Баянзүрх дүүрэгт тарьсан улаан лооль, өргөст хэмхийн 40 хувьд нь хорт бодис илэрсэн. Харин Хятад буюу импортын хүнсний ногооны 49 хувьд нь пестицидийн үлдэгдэл маш их, 31.37 хувьд нь нэлээд их буюу өөрөөр хэлбэл 80 гаруй хувь нь хортой гарсан" гэж мэдэгдээд байгаа. Тиймээс Монголд ямар ч хольцгүй, цэвэр монгол төмс байхгүй. Хор илэрсэн бол Хятад ногоотой хольсоноос болж байгаа гэж хэлэх гээд байна. Ядаж байхад нөхдүүд Улаанбаатарын хүсний захуудаас төмс аваад, шинжилсэн гээд байгаа. Тэгэхээр монгол төмснөөс хорт бодис илэрсэн гэдэгт бүр ч итгэхгүй байна. Гэхдээ энд нэг ноцтой мэдээлэл явж байгаа нь Хятадаас оруулж ирсэн импортын ногооны 80 гаруй хувь нь хортой байсан явдал. Монгол Улсын хилээр төмс, хүнсний ногоо оруулж болохгүй гэсэн дүрэм, журам байхгүй. Ийм байхад хэн нь ч Хятадаас төмс, хүнсний ногоо оруулж ирээд, Сэлэнгэ, Төв аймагт аваачаад, монгол төмс, ногоотой хольчихож чадна Өнөөдөр хэн дуртай нь гадагшаа яваад, төмс, хүнсний ногоо аваад ирж байгаа гэхэд болно. Тэр дундаа өмнөд хөршөөс. Монгол Улсын хилээр төмс, хүнсний ногоо оруулж болохгүй гэсэн дүрэм, журам байхгүй. Ийм байхад хэн нь ч Хятадаас төмс, хүнсний ногоо оруулж ирээд, Сэлэнгэ, Төв аймагт аваачаад, монгол төмс, ногоотой хольчихож чадна. Хольж байгааг нь ч хянахгүй шүү дээ. Хэрвээ энэ судалгаа үнэн байгаад, хүнсний ногоо хортой байвал монголчууд бид юугаа идэж, хуйхаа майжих болж байна аа. Дан мах, гурилаар хоол хийнэ гэвэл давдаг даваа биш. Тиймээс цэвэр монгол төмс, хүнсний ногоогоо Хятад ногоотой хутгалдуулахгүй байх тал дээр анхаарах цаг болсон юм биш үү. Манайхан үндэсний үйлдвэрлэлээ дэмжих талаар тун ч сайхан ярьдаг. Үнэхээр үндэсний үйлдвэрлэлээ дэмжих гээд байгаа бол зарим нэг импортыг хориглох цаг болчихож. Тэр дундаа Хятад төмс, хүнсний ногооноос хүний төв мэдрэлийн тогтолцооны үйл ажиллагаа хямруулж барьдаг айхтар хор илрээд байгаа бол хориглох цаг болсон байна. Тэртээ тэргүй манайхан төмс, хүнсний ногооныхоо хэрэгцээг 100 хувь хангахтайгаа болоод байгаа гэж албаны хүмүүс хэлээд байгаа шүү дээ. Тийм байтал гаднаас төмс, хүнсний ногоо оруулж ирэхийн хэрэг юун. Монголдоо тарьсан, Монголынхоо хөрсөнд ургасан цэвэр органик төмс, хүнсний ногоогоо хэрэглэе л дээ. Тэгээд ч элдэв химийн бордоогоор бордоогүй, иргэдийн хашаандаа тарьж ургуулж байгаа төмс, хүнсний ногооноос элдэв хорт бодис илэрнэ гэж байхгүй. Ер нь бол судалгаа хийсэн нөхдүүд зардлаа хэмнээд, хөдөө явалгүй, хөрс шороо, бордоо, дөнгөж хөрснөөс хурааж авч байгаа төмснөөс шинжилгээ аваагүй байж хамаагүй юм ярьж байна. Гэхдээ л тэд Хятадаас оруулж ирсэн төмс, хүнсний ногооноос хорт бодис илэрч байгааг тогтооно гэдэг чинь бас л их амжилт, ажлын үр дүн. Энэ бол манайх хүнсний ногооны импортыг хаах их том шалтаг биш гэж үү. Юуны өмнө хордох аюулаас хамгаалах, дээрээс нь үндэсний үйлдвэрлэлээ нэг ч гэсэн салбарт дэмжих гээд олон талын үр ашигтай. Эрхэм дарга нар нэгийг бодож, хоёрыг тунгаана биз ээ. Н.Пунцагболд ХОЛБООТОЙ МЭДЭЭ Сэлэнгийн ногооны тал хувь нь химийн бодист хордсон байжээ уржигдар 44 
| Өнөөдөр сонин Хүүхдүүд ухаалаг утастай үй зайгүй найзалж, PC тоглоомд донтож, чөлөө зав л гарвал интернэт "ухаж" суух болсныг хэвийн гэж үзэх хүн бидний дунд хэд бол. Шинэ техник технологи хэдий ухаалаг ч бидний үр хүүхдийн эрүүл мэндийг хайрлалтлаа ухаантай байх нь юу л бол. Ид өсөж төлжих насандаа хүүхэд техникээс хараат болж, хэдэн цагаар ч хамаагүй компьютерийн өмнө суухыг би зөв гэж огтхон ч бодохгүй байна. Техникийн хөгжил ирээдүйн иргэн, өнөөдрийн хүүхдүүдийг хөдөлгөөний дутагдалд орсон, "махан бөмбөг", эсвэл бие бялдрын хөгжил муу, сульдаатай нэгэн болгож хувиргаад байгаа юм биш байгаа? Үнэндээ орчин үеийн жаалуудын олонх нь спорт зааланд гэхээсээ PC тоглоомын газар, гэртээ компьютерийнхээ ард, эсвэл өөр хаа нэгтээ, үзвэр үйлчилгээний газарт чөлөөт цагаа өнгөрүүлж байгаа нь нууц биш. Гэхдээ хүүхдүүд спортод дургүйдээ, залхуудаа ухаалаг утсанд илбэдүүлж, компьютерийн өмнө өөрийгөө уяад байгаа хэрэг биш ажээ. Ирээдүйн иргэдээ спортоор хичээллэхэд нь анхаарах, үүнд уриалан дуудах сэдэл, орчин, нөхцөл манайд алга. Дунд сургуулийн хүүхдүүдэд долоо хоногт хоёр удаа 40 минутаар биеийн тамирын хичээл ордог. Анги дүүргэлт ихтэй, багтаамжаасаа хэдийнэ давсан сурагчтай нийслэлийн сургуулиудад ганц заал нь хаанаа ч хүрдэггүй зовлон бий. Улаанбаатарт төрийн өмчийн 114, төрийн бус өмчийн 90 орчим дунд сургууль үйл ажиллагаа явуулдаг. Төрийн өмчийн сургуулиудын хувьд биеийн тамирын заал танхим бүгдэд нь бий боловч засвар хийх шаардлагатай болсон нь олон. Энэ жилийн хувьд л гэхэд 3-4 сургуулийн биеийн тамирын заал засвартай гэсэн шалтгаанаар огт ажиллахгүй байгаа юм билээ. Ямар сайндаа л 40 хүүхдийн зориулалттай зааланд хоёр, гурван ангийн 80-120 сурагч нэг дор хичээллэх вэ. Социализмын үед аль эрт баригдсан, нас өндөр болсон спорт заалнуудыг стандарт шаардлага хангасан гэж бардам хэлэхэд бас хэцүү. Улаанбаатарт төрийн өмчийн 114, төрийн бус өмчийн 90 орчим дунд сургууль үйл ажиллагаа явуулдаг. Төрийн өмчийн сургуулиудын хувьд биеийн тамирын заал танхим бүгдэд нь бий боловч засвар хийх шаардлагатай болсон нь олон. Энэ жилийн хувьд л гэхэд 3-4 сургуулийн биеийн тамирын заал засвартай гэсэн шалтгаанаар огт ажиллахгүй байгаа юм билээ. Харин хувийн өмчийн сургуулиудаас спортын танхимтай нь тун цөөн гэдгийг албаны хүн хэлж байна. Хичээлийн цагаас бусад үед сургуулийн спорт заал хүүхдүүдэд огт олддоггүй тухай сурагчид ярьдаг. Сургуулийн удирдлагууд заалаа гаднын байгууллагууд, хувь хүмүүст цагаар түрээслүүлж, мөнгө олох нэг хэрэгсэл болгоод байгаатай энэ бүхэн холбоотой. Нийслэлийн боловсролын газрын холбогдох мэргэжилтнээс энэ талаар тодруулахад "БШУ-ы сайдын 2008 оны 98 тоот тушаал байдаг. Хүүхдийн сургалтын орчинд гаднын байгууллага, хувь хүн ирж тоглохыг хориглоно гэсэн заалт бий. Энэ журам зөрчигдөөд байгаа юм л даа. Гэхдээ нийслэлийн бүх сургууль заалаа түрээсэлдэг гэж хэлж чадахгүй. Сургууль бүрт спортын дугуйлан, секц хичээллэдэг. Нийгмийн хариуцлагаа ухамсарладаг зарим байгууллага тэр дугуйлангийн хүүхдүүдийг спортоор хичээллэхэд нь дэмжлэг үзүүлэх, хувцас хэрэгслээр хангах зэргээр тухайн сургуультай хамтарч ажилладаг жишээ зөндөө бий. Бид судалгаа хийж үзсэн л дээ. Энэ бол зөвхөн хүүхдүүдийн асуудал ч биш. Нийслэлд амьдарч байгаа оюутан залуучууд, иргэд маань дунд сургуулийн зааланд хандахаас өөр аргагүй. Иргэдэд үйлчлэх спортын төв нийслэлд байхгүй шахуу шүү дээ. Зарим байгууллага дэргэдээ спорт заал бариулсан байдаг ч тэр нь олон нийтэд үйлчилдэгг үй. Тиймээс сайдын дээрх журамд өөрчлөлт оруулах саналыг яам болон холбогдох газруудад бид тавиад байгаа" гэлээ. Дунд сургуулиудын заалны цагийн түрээсийн мөнгө 25-50 мянган төгрөг байдаг ажээ. Тусгай оронтой лавлах утас руу хандахад л, хаанаас заал түрээсэлж болохыг, холбоо барих утастай нь түвэггүйхэн хэлээд өгнө. Дунд сургуулиудын заал түрээсэлдэг холбогдох "албан тушаалтан" тэдэнд утсаа тэмдэглүүлчихсэн байдаг юм билээ. Хэд хэдэн сургууль руу залгаж үзлээ. "Хэдүүлээ вэ, хэдэн цаг авах вэ? Мөнгөө ирж тушаагаад асуудалгүй" гэж товчхон хариу өгч байна. Харин амралтын өдрүүдэд заал сул байна гэсэн ойлголт бараг байдаггүй юм билээ. Хотын төвд байрлалтай болон, шинэ, тохилог заалтай сургуулиудын түрээс нэг цагийнх нь 40-50 мянга орчим бол хотын захад байрлалтай сургуулиудынх харьцангуй хямд. "Хүүхдүүд тоглуулах зориулалттай заалыг гаднын хүмүүст түрээслүүлээд байна" гэсэн гомдол Нийслэлийн боловсролын газарт т иргэдээс байнга ирдэг гэнэ. Тэртэй тэргүй л иргэдэд түрээсэлж байгаа бол, тэр мөнгө нь сургуулийн удирдлагуудын халаасанд ордог биш, албан ёсны болгоод ил болгочихмоор санагдана. Энэ эрэлт хэрэгцээнээс харахад нийслэлийн иргэд, хүүхэд залуус спорт заалаар "цангаж" байна гэж хэлж болохоор аж. Нэг иргэнд ногдох спортын заал талбайн хэмжээ стандартаар дөрвөн ам метр байх ёстой гэдэг олон улсын жишиг байдаг. Энэ нь хүн гараа алдалж зогсоод биеийн тамирын дасгал хөдөлгөөн хийхэд хажуу дахь хүндээ саад болохооргүй байхаар талбай аж. Гэтэл Монголын нэг иргэнд ногдож буй талбай 22 см байгаа талаар ССАЖЯ-ны Спорт бэлтгэлийн төвийн Биеийн тамир, спортын албаны дарга Ж.Тунгалаг хэлж байна. Тэгэхээр иргэдийн дунд спорт заалны эрэлт хэрэгцээ их байх нь хэнд ч ойлгомжтой. Заал талбай, зориулалтын спортын төв хүрэлцээ муутайгаас ч болсон уу, сүүлийн үед нийслэлчүүд амралтын өдрүүдэд ууланд авирах нь ихэссэн. "Таргалалт ихсэж байна..., Цэргийн алба хаах насны эрчүүд тэнцэхээ болилоо..., Хүн амын дунд өвчлөл их байна..." гэсэн мэдээлэл хэвлэлээр байнга шахуу л гарч байдаг, бид ч тоохоо байтлаа дөжирсөн. Харин энэ бүхний хариулт нь эмнэлэг барих, эмнэлгийн тоног төхөөрөмж оруулж ирэх бус, харин хүн амаа спортоор хичээллэх бүх нөхцөл боломжоор нь хангаж өгөх, спортод дуртай болгох сэдлийг нь төрүүлэх явдал юм. Богд ууланд амралтын өдрүүдэд 500-600 хүн алхдаг талаар нэг найз минь сонин болгон ярьсан. Үнэхээр эрүүл амьдралыг, идэвхтэй дасгал хөдөлгөөн хэрэгтэйг иргэд ухамсарлах болжээ. Харин орчин нөхцөлийг нь илүү бүрдүүлээд өгөөсэй. Үгүйдээ л дугуйн болон гүйлтийн зам хангалттай тавиад өгвөл заал барьснаас дутахааргүй том дэмжлэг болно шүү дээ. "Таргалалт ихсэж байна..., Цэргийн алба хаах насны эрчүүд тэнцэхээ болилоо..., Хүн амын дунд өвчлөл их байна..." гэсэн мэдээлэл хэвлэлээр байнга шахуу л гарч байдаг, бид ч тоохоо байтлаа дөжирсөн. Харин энэ бүхний хариулт нь эмнэлэг барих, эмнэлгийн тоног төхөөрөмж оруулж ирэх бус, харин хүн амаа спортоор хичээллэх бүх нөхцөл боломжоор нь хангаж өгөх, спортод дуртай болгох сэдлийг нь төрүүлэх явдал юм. Засгийн газраас хэрэгжүүлж байгаа "Эрүүл чийрэг монгол хүн" хөтөлбөрийг энэ зүг рүү түлхүү хандуулаасай. Спортоор хичээллэдэг хүн өвчин тусдаггүй, эрүүл амьдардаг, ажлын бүтээмж нь илүү байдаг, урт насалдаг гэдгийг хүн бүхэн мэднэ шүү дээ. Эрүүл чийрэг монгол хүн л Монголын ирээдүйг авч явна. гэдгийн гол утга учир нь энэ. Г.Гэрэл 
| Монголын мэдээ Баянмонгол, Кристал таун зэрэг хорооллуудын дор нийт 11 гүний худаг дарагджээ- Нийслэлчүүд бидэнд ус уух хувь дутжээ. Хэдэн зууны дараа тохиох аюулын тухай энд сүржигнэсэнгүй. 5-10-хан жилийн дараа бидэнтэй нүүр тулах эрсдлийн тухай бичиж байна. УИХ-ын гишүүн Б.Наранхүү Туул голын ундны усны хамгаалалтын бүст 30 газар хууль зөрчин эзэмшсэн байдаг Хоногтоо 170 мянган м/куб усыг эх үүсвэрээс авч төвлөрсөн сүлжээгээр дамжуулан хэрэглэдэг нийслэлчүүд бид ингэхэд яагаад уух усгүй болоход хүрэв. 1.5 тэрбум хүнээ урд хөрш уух усаар дутаасангүй, цангаасангүй, хэрэгцээг нь хангасаар ирсэн. Цаашид ч хангасаар байх болно. Гэтэл авлигачдын балгаар нийслэлийн 1.2 сая иргэн уух усгүй болох дээрээ тулжээ. Мэдээж аливаа асуудалд буруутан бий. Харин бидний ундны уснаас хулгайлж, хумсалсан хүмүүс хэн бэ. Тиймээс ч бид энэ асуудлыг хөндөн сурвалжилсан юм. Ундны усны хамгаалалтын газар сүндэрлэсэн хорооллуудыг хэрхэх вэ Бидний хамгийн эхэнд очсон газар бол УСУГ. Эндээс л бид тодорхой мэдээлэл авах учиртай. Яагаад гэвэл хотын аль хэсгээр цэвэр усны шугам дээр барилга баригдсан байдгийг эндээс лавлана. Гэвч ямар нэгэн тодорхой мэдээлэл эндээс авч чадсангүй. Хэвлэлийн ажилтан гэх эмэгтэй энэ талаар бидэнд тодорхой мэдээлэл өгөхийг хүсээгүй бөгөөд "Шугам сүлжээний зургийг хараад та нар уншиж чадахгүй. Тиймээс нийслэлийн ерөнхий төлөвлөгөөний газраас наад асуудлаа тодруул. Тэгээд ч одоогийн байдлаар яг ундны усны шугам дээр баригдсан зөрчилтэй барилга, байшин, объект байхгүй" гэлээ. Ингээд эндээс гарч нийслэлийн ерөнхий төлөвлөгөөний газрыг зорилоо. Энд бид Усан хангамж, ариутгах татуургын инженер Д.Оюунжаргалтай уулзсан боловч мөн л тодорхой мэдээллийг өгөх боломжгүй гэлээ. Учир нь УСУГ-аас ирүүлсэн мэдээллийг задруулах эрх байхгүй гэнэ. Харин эндээс хотын төвлөрсөн цэвэр усны шугам 350 км, гэр хорооллынх 172 км үргэлжилдэг тухай мэдэж авлаа. Түүнчлэн бохир усны шугам 151.7 км үргэлжилдэг бөгөөд цэвэр усны дөрвөн эх үүсвэртэй аж. Мөн бид эндээс хотын цэвэр, бохир усны шугамын инженерийн зургийг авсан юм. Нийслэл хотын цэвэр усны эх үүсвэрийг Туул голын сав газраас хангадаг. Харин Зайсан толгойн бэл, Туулын хөвөө эдүгээ баян, тансагчуудын бүс болсон билээ. Бүс хэмээн тодотгосны учир Зайсанд амьдардаг бол чинээлэг хүн гэх тодотгол нэгэнт бий болсон нь нууц биш. Зайсангийн бэл, Туулын хөвөөнд борчууд амьдрах ёсгүй хэмээн хөөж, туун тэнд дайн, дажин дэгдэж байсан нь саяхных. Туул голын хөвөө дагаж сүндэрлэсэн барилга, байшин, объектууд ямар нэгэн байдлаар бохирдуулж, хаврын хаварт тасрахад хүргэсэн нь үнэн. Тэгвэл хэн гэгч этгээд нийслэлчүүдийн амин чухал судсыг атгаж, газрын наймааг дэлгэрүүлэв. "Улаан хацарт" буюу Ц.Батбаярыг хотын даргаар ажиллаж байх үед газрын наймаа "цэцэглэсэн" гэгддэг. Гэвч үнэндээ үе үеийн хотын дарга нарын үед энэ асуудал байсаар ирсэн. Тэдний гар хөл бологсод нь албан тушаалаа урвуулан ашиглаж, мөнгөний өмнө бөхийсөн байдаг. Гүний цэнгэг усны худаг байдаг, ундны усны хамгаалалтын бүсэд барилга сүндэрлүүлсэн компаниудад тэд зөвшөөрөл олгосон. Б.Наранхүү гишүүн БЗД-ийн 14 дүгээр хороонд, өнөөгийн хотын хамгийн үнэтэй газраар тооцогдоод байгаа 30 га газрыг авах цаг хугацаанд хотын даргаар М.Энхболд ажиллаж байсан Тодруулбал, "Дүнжингарав", "Баянмонгол", "Кристал таун", "Сүмбэр орд", "Их Монгол", "Олимп" гээд олон хорооллууд ундны усны хамгаалалтын газар сүндэрлэж байна. Учир нь УИХ-ын гишүүн Б.Наранхүү Туул голын ундны усны хамгаалалтын бүст 30 газар хууль зөрчин эзэмшсэн байдаг. Эдгээр барилгуудын доор дор хаяж 11 гүний худаг орсон тухай албаны эх сурвалж мэдээлж байсан. Б.Наранхүү гишүүний 30 га газрын наймааны салхийг хагалж шаваа тавьсан хамгийн эхний хороолол бол "Баянмонгол". "Их үйлсийн эрэлд" компанийн барьж ашиглалтад оруулсан хорооллын дор лав нэг, ташраараа гурван гүний худаг орсон тухай анх хувь хүн мэдээлсэн байдаг. Энэ талаар "Монголын байгаль орчны төлөөх хуульчдын холбоо"-ноос өнгөрсөн онд олон нийтэд дэлгэж байв. Тэд удаа дараа нотлох баримтуудыг дэлгэхдээ дараах зүйлсийг онцолсон байдаг. Тодруулбал, газар нутгийн байршлын хувьд Үндэсний цэцэрлэгт хүрээлэнгийн хойно, Баянзүрх дүүргийн 14 дүгээр хороо. Энэ байршлийн газрыг компаниудад газар зарсан этгээд нь "Мон-Уран" компани. Тухайн үеийн компанийн захирал нь одоогийн УИХ-ын гишүүн Б.Наранхүү юм. Б.Наранхүү гишүүн БЗД-ийн 14 дүгээр хороонд, өнөөгийн хотын хамгийн үнэтэй й газраар тооцогдоод байгаа 30 га газрыг авах цаг хугацаанд хотын даргаар М.Энхболд ажиллаж байсан. Аливаа газрын захирамж Улаанбаатар хотын захирагчийн мэдлээр гардаг гэдгээс үүдвэл одоогийн УИХ-ын гишүүн М. Энхболд ундны усны эх үүсвэрийг "бузарлаж", улаанбаатарчуудад хохирол учруулах эхлэлийг тавьжээ. Нийслэлийн Засаг дарга асан М.Энхболдын захирамжийн тоотыг дурьдвал 2000 оны А/282. Газрыг нь М.Энхболд эрхэм өгсөн бол, газар дээрх гүний худгуудыг зайлуулах эрхийг тухайн үеийн НИХТ-ын дарга Н.Болормаа өгсөн байдаг. Захирамжийнх нь тоот 104, 2007 оны тавдугаар сард гарсан. Нэр нь ундны эх үүсвэрийг хамгаалах арга хэмжээ авах тухай тогтоол. Энгийнээр хэлэхэд, энэ тогтоол нь цэвэр усны эх үүсвэр болсон газарт барилга бариулахыг зөвшөөрсөн тогтоол гэж болно. Тогтоолоор Нийслэлийн цэвэр усны эх үүсвэрийн 36, 37, 38, 43, 44, 45 дугаар худгуудыг нүүлгэн шилжүүлэхээр заасан нь хамгаалах арга хэмжээ бус харин сүйтгэх ажил болсныг өнөөдөр газар дээр нь баригдаж байгаа барилгууд гэрчилнэ. Н.Болормаагийн гаргасан тогтоолыг цэвэр луйвар гэж байгаль орчны чиглэлээр үйл ажиллагаа явуулдаг ТББ-ууд дурьдаж байсныг санаж байгаа биз ээ. Учир нь Монгол Улсад нийт хэчнээн шоо метр гүний ус байдаг гэсэн нэгдсэн судалгаа байдаггүй. Хэзээ дуусахыг нь мэдэхгүй байж, байгаа гүний худгаа хааж, бохирдуулж, сүйтгэж байгаа нь тэнэгийн дотор уужуугийн үлгэртэй дүйнэ. Харамсалтай нь байгаль орчны төлөөх тэдний тэмцэл шүүх дээр очоод замхарсан гэдэг. Албан тушаалаа урвуулан ашиглаж, хэн хэчнээн төгрөгийн хохирол улсад учруулсан нь зах, зухаасаа илчлэгдэж байгаа. Төрийн албыг хэрхэн урвуулан ашиглаж, их хэмжээний мөнгө хувьдаа завшиж болдог тухай үлгэр МИАТ-аас эхлээд ҮТЕГ хүртэл үргэлжилнэ. Тэд төрийн халааснаас их хэмжээний мөнгө хумсалсан гэмт хэрэгтнүүд. Харин УИХ-ын гишүүн Д.Наранхүү тэргүүтэй эрхмүүд бидний ирээдүйгээс, амьд явах баталгаанаас, үр хүүхдийн минь хувь заяанаас хумсалсан асуудлыг хөндөж байна. Баримт нотолгоогүй, хэн нэгний нэр төрд санаатайгаар халдаж, шантаажилж байгаа хэрэг огт биш. Хэзээ мөдгүй нийслэлчүүд бидэнтэй нүүр тулах гай тотгорын тухай ярьж байгаа хэрэг. Ер нь авлига хээл хахуулийн аргаар хэдэн худаг хааж, дарж, байшин барьсан нь нууцлагдмал. Ганц Баянзүрх дүүргийн 14 дүгээр хорооны ус хамгаалалтын бүсэд 11 худаг дарагдсан байж. Тэгвэл замынхаа баруун талд баригдсан "Рапид харш" хороолол, "Япон" хороолол, энэ хорооллуудын өмнөх талбайд ч гэсэн гүний худаг байсан. Дээрх хорооллууд сүндэрлэхдээ гүний худгуудыг мэдээж хаасан л байж таарна. Ер нь дүүрэг дүүргээр нь аваад үзвэл яг хэчнээн барилга, байшин та бидний ундны эх үүсвэр дээр сүндэрлэсэн нь бүхний өмнө ил тод болно. Харамсалтай нь энэ бүхнийг дэлгэхийг хэн ч хүсэхгүй байна. Нэгэнт баригдчихсан барилга гээд нүдээ аниад өнгөрч болохгүй дэндүү том асуудал. Цаана нь улаанбаатарчуудын ус уур хувь яригдаж байгаа болохоор тэр. Гэр хороололтойгоо үлдэх үү Улаанбаатар хотын хувьд дөрвөн эх үүсвэртэй. Нийслэлийн усан хангамжийг төвийн эх үүсвэрийн "А", үйлдвэрийн районы эх үүсвэр буюу "Б", мах комбинатын "В", дэд эх үүсвэр "Г" станц хэмээн хуваадаг. Үндсэндээ Туул голын сав газрын дагуу байгаа 160-170 гүний худгаас усаа татаад нийслэлчүүдийн ундны, ахуйн, үйлдвэрийн, төвлөрсөн шугам сүлжээнд холбогдсон орон сууцны иргэдийн хэрэгцээг хангадаг байна. Мөн энэ уснаасаа бид зөөврийн худгаар дамжуулан гэр хорооллын иргэдийн усны хэрэгцээг хангадаг. Зарим гэр хорооллын дунд ганц нэг гүний худаг байдаг. Эдгээр гүний худаг нь төвлөрсөн шугам сүлжээгээр явахгүй байгаагаас бохирдох магадлал өндөр байгааг хэлэх хэрэгтэй. Туул голыг дагаад Яармагийн гүүр хүртэл жижигхэн цагаан байшингууд байдаг. Хоногт бүрэн цэвэрлэгдээгүй 170 мянган м/куб усыг бид Туул гол руу хаядаг байна Тэгвэл энэ нь хотын ундны усны эх үүсвэрүүд ажээ. Харин дээрх хорооллууд та бидний ундны усыг хэрхэн бохирдуулж байгаа тухай аудитын газрын дүгнэлтэд тодорхой бичсэн байдаг. Тодруулбал, аудитын газрын дүгнэлтэд " Дээрх компаниудын барилга нь 37 дугаар худгаас 50-70 метрийн зайд ойрхон байгаа нь Усны тухай хуулийн 22.32 дахь заалтыг зөрчиж, ахуйн болон барилгын хог хаягдал нь хөрсний бохирдол үүсгэж гүний худагт нөлөөлөх магадлалтай байна" гэж бичжээ. Дээр нь УСУГ-ын 37, 38 дугаар худгуудаас цэвэр усыг олборлон хэрэглэгчдэд түгээсээр байгаа нь эрсдэлтэй байна. Тухайлбал, УСУГ-ын 37 дугаар худагт хийсэн Усны төв лабораторийн бактериологийн 2013.06.03-ны шинжилгээний дүнгээр нэг г мл усан дахь нийт нянгийн тоо 100 байтал үүнээс хэд дахин их гарчээ. Энэ мэтчилэн дүгнэлтүүдээс үндэслэж нийслэлчүүд бидний уудаг ус бохирджээ гэж хэлээд байгаа юм. Хоногт бүрэн цэвэрлэгдээгүй 170 мянган м/куб усыг бид Туул гол руу хаядаг байна. Зөвхөн ахуйн бохир усыг цэвэрлэх зориулалттай энэ байгууламж руу үйлдвэрийн асар их бохирдолтой усыг оруулж байгаагаас болоод ачааллаа дийлэхээ больжээ. Уг нь 100 хувь цэвэрлэх ёстой бохирдлоо 88-93 хувьтай цэвэрлээд тэр чигээр нь Туулд хаяж байна гэсэн үг. Зүй нь үйлдвэрүүдийн дэргэд цэвэрлэх байгууламжууд байх ёстой. Ингээд үйлдвэрийн дамжлагаар цэвэрлэгдээд ирсэн бохирдлыг төв цэвэрлэх байгууламж маань дахин цэвэрлээд хаях ёстой юм. Гэтэл тийм дамжлага байхгүйгээс Туул гол маань цэвэр цэнгэг байж чадахгүй байна. Туул гол Лүн, Орхон голд цутгатлаа цэвэршиж чадахгүй байгаа. Хатан туул гэж нэрлэгддэг Туул гол өнөөдөр хамгийн "өндөр бохирдолттой гол" гэсэн нэр хаяг зүүчихсэн явж байна. Түүнчлэн удахгүй Монгол Улс олон улсын шүүхэд дуудагдаж мэдэх талаар судлаачид сануулжээ. Учир нь энэ их бохирдолттой голууд шууд Дэлхийн цэнгэг усны нөөц болох Байгаль далайд цутгаж байгаа. Тиймээс бид одооноос гол усныхаа бохирдолтод анхаарал хандуулж дорвитой арга хэмжээ авахгүй бол зөвхөн өөрсдийн ундны усны нөөцийн талаар биш хүн төрөлхтний усны нөөцийг үгүй хийх аюул ойрхон байгаа аж. Үүнээс гадна Улаанбаатар хотын нөөц тодорхойгүй. Нийт нөөц бол 230 мянган м/куб гэж 1977 онд орос ах нар тогтоож өгсөн байдаг. Үүний дараа Улаанбаатар хотын усан хангамжийн асуудлаар Жайка бас судалгаа хийжээ. Гэхдээ бас л нэг 230 мянган м/куб орчимд байна л гэсэн тойм зүйл гаргасан байна. Харамсалтай нь судалгааг 1977 оноос хойш олон жил хэрэглэсэн. Гэвч нийслэлийн хүн ам өсч байна. Тэр хэрээрээ хэрэглээ асар их нэмэгдэж байгаа. Хотын хэрэгцээг 1 сая 200 мянган хүнээр бодоод тооцоход 328 мянган м/куб болж байгаа юм. Тэгэхээр өнөөдөр өдөрт 170 мянган м/куб усыг ундны усны эх үүсвэрээс авч төвлөрсөн сүлжээгээр дамжуулан хэрэглэж байна гэсэн үг. Өдөрт хэрэглэж байгаа 170 мянган м/куб ус, байгаа нөөц 230 мянган м/куб хоёрын хооронд 50 мянган м/куб ус байгаа юм шиг харагдаж байгаа боловч хаана ямар айл хашаандаа худагтай байгааг тооцоолж гаргасан судалгаа байхгүй нь харамсалтай. Өнөөдөр нийслэлчүүд ундны усны нөөцгүй болчихоод байна. Эрдэмтдийн судалгаагаар бол 2025 он гэхэд Улаанбаатар хот ундны усгүй болно гэжээ. Гэвч барилга, байшин нэмэгдсээр байна. Мөн гэр хорооллыг барилгажуулснаар усны хэрэглээ асар их нэмэгдэнэ. Тэр их усны хэрэглээг хангах нөөц Туул голын сав газарт байхгүйг судлаачид сануулж байна. Эндээс 150 км газарт байгаа Хэрлэнгийн голоос ус татаж болох аж. Гэхдээ үүнийг ажил хэрэг болгоход хэдэн арван тэрбум ам.доллар шаардагдах нь мэдээж. Өнөө маргаашгүй шийдчих ажил биш нь мэдээж. Бид алт, зэс зэрэг байгалийн баялаггүй бол амьдарч болно. Гоё ганган байшин барилга машин техникгүй амьдрал үргэлжилнэ. Харин усгүй бол хүн төрөлхтөн та, бид 1-2 хоногоос илүү амьд явж чадахгүй. Хүний биеийн хувийн жингийн 70-80 хувийг ус бүрдүүлдэг. Энэ усаа бага зэрэг л алдах юм бол үндсэндээ амьд явах эрхээ алдаж байна л гэсэн үг. Тийм учраас энэ бол хүний амьд явах эрхтэй холбоотой амин чухал асуудлын нэг. Ус өөрөө юугаар ч орлуулж болдоггүй байгалийн баялаг. Гэтэл дээр нэр дурьдсан эрхмүүд бидний амьд явах эрхэнд бүдүүлгээр халджээ. Зөвхөн өнөө маргаашийн ашиг сонирхолдоо автаж. Усны хэрэглээ нэмэгдэнэ гээд хотоо барилгажуулж чадахгүйд хүрэх үү. Өмнөхийнхөө хийсэн лайг дараагийнх нь үүрдэг байх ёсгүй. Мэргэжлийн хэллэгээр бол Туул голын хөндий, түүний цутгалуудын хөндийг хамарсан аллюви болон аллювипролювийн уст үе гэж байдаг юм байна. Энэ уст үеэс өөр Улаанбаатар хотын хэрэгцээг хангахуйц арвин ихээр цэвэр ус хураагдаж хуримтлагддаг тогтоц бүхий газар байдаггүй аж. Ундны усны хамгаалалтын бүсэд барилга барьж, хөрсний бүтцийг эвдэх нь усны тэжээгдэл судсыг нь тасалж буй хэрэг юм. Жишээ нь "Дүнжингарав" зах байрласан хэсэгт цэнгэг усны эх байдаг. Наагуурх орон сууцууд нь судал дээр нь байрладаг. "Хурд" компанийн барьсан "Рапид" хороолол хүртэл цэвэр усны судал дээр байдгаас шинээр баригдсан орон сууцных нь зоорийн давхарт ус дүүрч, ашиглалтад оруулах боломжгүй болсон тухай шуугиж байсан. Нийслэлээс гүний усны хамгаалалтын талбайг багасгасан танасан, газрыг нь зарсан шийдвэрүүд бий. Хэн хэзээ, хэрхэн яаж одоогийн болон ирээдүйн улаанбаатарчуудаа ундны усгүй болгох гэмт хэрэг
Р.Адъяасүрэн | GoGo.mn Нийслэлийн тохижилтонд хувь нэмрээ оруулан хотын өнгө үзэмжийг нэмдэг ногоон байгууламжийн цэцэрлэгчдийн тоо 250 хүнээр нэмэгдлээ. Өнгөрсөн онд 200 гаруй иргэнийг цэцэрлэгжүүлэлтийн сургалтад хамруулж, 65 гудамж буюу 46 га талбайд мод, бут сөөг, цэцэг тарьсан. Харин энэ онд 85 гудамж буюу 66 га талбайн ногоон байгууламжийг эдгээр цэцэрлэгчид арчлах юм. Цэцэрлэгжүүлэгч ойжуулагчийн сургалтад хамрагдсанаар ногоон байгууламжид тарих мод сөөгийг сонгох, нүх шуудуу ухаж бэлтгэх, хөрс бэлтгэх, мод, сөөг, цэцгийг тарих арга технологи, арчлах бордох услах, зүлэгжүүлэх, мод сөөгийг хэлбэржүүлэх, хамгаалах, өвөлжүүлэх ажлыг гардан гүйцэтгэх ажлын дадлагыг эзэмшиж байгаа аж. 2  
| Гранд сэтгүүл Найртай сайхан хаврыг сайхан бүсгүйн ялдам төрхгүйгээр төсөөлөхийн аргагүй. Удтал хэвлэлийнхнээс зай барьсан "Baigal Beauty" компанийн захирал, УИХ-ын эрхэм гишүүн Ч.Сайханбилэгийн гэргий, хатагтай О.Байгаль "Гранд" сэтгүүлийн шинэхэн дугаарын нүүрнээ заларчээ. Содноос содон эрхэм зочин өөрийн ертөнцөө нээж, уншигч та бүхэнтэй сонирхолтой ярилцлагаараа нүүр тулсныг энэ ялдамд дуулгая. Хэвлэл, мэдээллийн ертөнцөд нэгэн шинэ өнгө төрх болон ирсэн "Гранд" сэтгүүл уламжлалт "Grand people" ёслолын ажиллагаагаа тохиолдуулан Улс төр, Нийгэм соёл, Бизнес, Хүмүүнлэг, Урлаг, Спортын салбар тус бүрийн нэр дэвшигчдээ энэ дугаарт танилцуулсан байна. Уншигч та бүхэн мэргэн ухаанаараа шүүн тунгааж энэ сарын 14-нд тодрох "Grand people"-д хэн, хэн цом гардахыг хүснэ тэр эрхмүүддээ саналаа www.grandnews.mn сайтаар өгөөрэй. Дугаарын зочид хатагтай О.Байгаль, "Скайтел" компанийн гүйцэтгэх захирал Д.Болор, жүжигчин Э.Алдар, мисс Б.Бадамцэцэг, "Монгол цонх" группийн ерөнхийлөгч, БГД-ийн Иргэдийн төлөөлөгч Н.Буянжаргал нар байлаа. Нас насны, салбар салбарын эрхмүүдийн сонирхолтой ярилцлагууд таныг хором ч уйдаахгүй. Сонирхол татам шар мэдээнүүд мөн энэ дугаарт багтжээ. "ABBA" Өнөрөө 50 настай бизнесмэнтэй сүй тавьлаа. "Мисс Б.Түмэнхүслэн хөтлөгч болжээ", МАК-ын Н.Цэлмүүний экс нөхрийн гурав дахь амраг нь хэн болох, О.Энхтуул Берлинд уран бүтээлээ туурвих болсон, ТВ5-ын хөтлөгч Л.Дөлгөөн Канадад усан спортын тэмцээнд оролцох эрх авсан, Монголын олны танил хүмүүсийн хайрын ээдрээт түүх хэрхэн гурвалжин, дөрвөлжин, конус хэлбэрт орсон зэрэг олон сонирхолтой мэдээ, мэдээлэл энэ дугаарт багтсан байна. Амжилт бүтээлээрээ манлайлсан шилдгийн шилдэг эрхмүүд, олон олон сонирхолтой мэдээлэл гээд "Гранд"-ын энэ дугаар нүүр хуудас бүрээрээ таныг хором ч уйдаахгүй. Улирлын сайхан хаврын өдрүүдийг "Гранд"-тай уйдах завгүй өнгөрүүлээрэй. 2  
Х.Көгершин | GoGo.mn Украин дэлхийн халуун цэг болж, Украины асуудлаар дэлхийн хэвлэлүүд шуугиж байна. Крымын онцгой нөхцөл байдалтай холбогдуулан тус муж улсын нутаг дэвсгэрт байгаа ОХУ-ын иргэн, нутаг нэгтнүүдийн аюулгүй байдлыг хангахын тулд ОХУ-ын Зэвсэгт хүчний цэргийг Крымын хойгт оруулах хүсэлтийг ерөнхийлөгч Путин Оросын парламентэд илгээжээ. Украины нутаг дэвсгэрт байгаа орос цэргийн тоо одоогийн байдлаар 16 мянгад хүрсэн гэж тус улсын Батлан хамгаалахын сайдын үүрэг гүйцэтгэгч Игорь Тенюк мэдэгдсэн юм. ОХУ-ын тус шийдвэрийг барууны орнууд шүүмжилж, цэргүүдээ татахыг Орост анхааруулаад байгаа юм. Харин өчигдөр АНУ-ын зүгээс ОХУ-тай тогтоосон цэргийн болон эдийн засгийн холбоо харилцаагаа түтгэлзүүлж байгаагаа мэдэгдсэн юм.   АНУ-ын ерөнхийлөгч Барак Обама ОХУ-ын төрийн тэргүүн Путинтэй утсаар ярьж байна  4 2  
О.Ариунбилэг | GoGo.mn Манай улсад худалдаалагдаж байгаа бараа бүтээгдэхүүний үнэ яаж тогтоод байна вэ гэж заримдаа гайхахад хүрнэ. Онолын хувьд авч үзье. Нэг талаас бараа бүтээгдэхүүнийг авах сонирхолтой хэрэглэгч, нөгөө талаас тухайн бараа бүтээгдэхүүнийг нийлүүлэх нийлүүлэгч хоёрын харилцан үйлчлэлийн үр дүнд зах зээлийн зарчмаар тэнцвэрт үнэ тогтдог. Ингэснээр үнэ хэрэглэгчийн боломжид тулгуурлаж дээрээсээ дарагдана, үйлдвэрлэгчийнхээ боломжид тулгуурлаж дороосоо хашигдана гэж СЭЗДС-ийн тэнхимийн эрхлэгч А.Батсүх ярьж байна. Гэтэл манай улсад хэрэглэгч зах зээлийн үнэнд нөлөөлөх ямар ч чадвар, боломжгүй болчихоод үнийг үйлдвэрлэгч, худалдагч тал тогтоогоод байгаа юм. Үүнийг харахын тулд Голланд, Япон, Солонгос улсуудад зарагддаг өргөн хэрэглээний бараа болон манай улсад зарагддаг тухайн бараа бүтээгдэхүүний үнийг сонирхоцгооё. БҮГД НАЙРАМДАХ СОЛОНГОС УЛС Солонгос улс, Сөүл хот. Костко худалдааны сүлжээ дэлгүүр: ЯПОН УЛС Япон улс, Канагава муж, Ёокохама-Ши хот. "SEIYU" дэлгүүр: ГОЛЛАНД УЛС Голланд улс, Sliedrecht хот, "Albert Heijn" дэлгүүр: МОНГОЛ УЛС Монгол улс, Улаанбаатар хот, Сонгинохайрхан дүүрэг. "Миний зах" Дээрх бараа бүтээгдэхүүнийг төгрөгт шилжүүлэн дундажлаад харьцуулалт хийе. Жич: Ханшийг гуравдугаар сарын 4-ны өдрийн Монголбанкны мэдээгээр авав. Харин одоо дээр дурьдсан улс орнуудын цалингийн доод хэмжээг википедиад хэрхэн жагсаан бичсэнийг харьцуулан харья. Цагт биднээс даруй 10 дахин өндөр цалин авдаг улсуудаас бидний худалдан авдаг бараа бүтээгдэхүүн өндөр үнэтэй байгаа нь ёстой л "вьетнам цалинтай, европ өртөгтэй" гэх үгийг батлан харуулна. Монголд цалин хэтэрхий бага ч худалдагч дангаараа үнэ тогтоодог тул хэрэглэгч цалингаас цалингийн хооронд өрийн сүлжээ үүсгэн байж хүссэн үнээр нь худалдан авахаас өөр ямар ч аргагүй байдалд оржээ. Энэ нь монополийн, үгсэн хуйвалдсан байдал зах зээлд ноёрхож байдгийг илэрхийлнэ. ЯАГААД ЗАХ ЗЭЭЛ ДЭЭР ХУДАЛДАГЧИЙН ХҮСЛЭЭР ҮНЭ ТОГТДОГ БОЛЧИХОВ? Манай зах зээл дээр худалдан борлуулагч цөөнгүй заримдаа бүр олон байгаа мэт харагдана. Гэтэл үнэндээ бараа бүтээгдэхүүн импортлогч цөөн тооны эзэд бараандаа өөрийн хүссэн үнийг тогтоогоод зах зээл дээр тараан байршуулна. Энэ нь бидний нүдэнд худалдагчийг олшруулан харагдуулна. "Жишээ нь арав гаруйхан цагаан будаа нийлүүлэгч орой нь утсаар яриад "маргааш өглөө будааны үнийг 40 төгрөгөөр нэмнэ шүү" гээд тохирчихдог. Хэрвээ мянган будаа нийлүүлэгч байх юм бол ингэж хуйвалдах ямар ч боломжгүй" гэж СЭЗДС-ийн тэнхимийн эрхлэгч А.Батсүх ярьлаа. Тэгэхээр нийлүүлэгчийн тоог аль болох олшруулж аж ахуйн нэгжүүдийн тоог нэмбэл үнэ буурч болно. Эсвэл "Шударга өрсөлдөөн хэрэглэгчийн төлөө газар" бараа бүтээгдэхүүний үнэ зүй ёсоороо тогтож байгаа эсэхэд шинжилгээ хийж, төрийн зүгээс "энэ бүтээгдэхүүнийг тэдээс дээш үнээр зарж болохгүй" гэсэн заагийг тогтоож байх ёстой. Тэртэй тэргүй цөөхөн нийлүүлэгчийн монополь шинж тогтчихоод байгаа учраас ингэж төр оролцохоос өөр аргагүй байдалд хүрээд буй юм. Дээрх нийтлэлийг уншсан бараа нийлүүлэгч импортлогчид "тээврийн зардал, ажилчдаа цалинжуулна" зэрэг зовлон тоочно. Тэгэхээр та "нээрээ тийм ч юм уу" гэж бодно. Гэтэл үнэндээ Монголд зах зээлийн маш буруу тогтолцоо бий болчихоод байгаагийн л нэг жишээ. Харин үүний хор уршгийг хэрэглэгч Та бид нуруун дээрээ үүрч байгаа юм. 153 4 
Х.Көгершин | GoGo.mn Томоохон хотуудын эрчимтэй амьдрал хүнийг байнга бухимдахад хүргэдэг. Тэгвэл уур уцаартай хүмүүс зүрхний шигдээс болон цус харвалтаар нас барах магадлал хамгийн их гэнэ. Харвардын их сургуулийн Нийгмийн эрүүл мэндийн судлаачид мянган өвчтөнд хийсэн судалгааны үндсэн дээр ийм дүгнэлтэд хүрснийг Daily Star сонинд мэдээлж байна. Хүн уур уцаартай хоёр цаг болоход л зүрхний шигдээсээр өвчлөх магадлал тав дахин, харин тархинд цус хурах магадлал гурав дахин нэмэгддэг байна. "Ганц удаа уурласнаас зүрхний шигдээс болохгүй ч хэдий их уурлана төдий чинээ зүрхний шигдээс болох эрсдэл нэмэгдэнэ" гэж Доктор Элизабет Мастофски анхааруулсан юм. Уур уцаараас урьдчилан сэргийлэхийн тулд тайвшруулах эмээс гадна сэтгэл зүйн эмчилгээ хийлгэх нь үр дүнтэй гэж судлаачид зөвлөж байна. Дашрамд дурдахад хүний тархины системд уур хилэнгийн төв байдаг. Энэ нээлтийг 2008 онд Лондонгийн их сургуулийн эрдэмтэд Сэмир Зеки, Жон Ромайа нар хийсэн байна. 1 1  
Б.Эрдэнэчимэг | GoGo.mn Орхон аймгийн Баян-Өндөр сум Уртбулаг багт оршин суух П, М гэгч нь 2013 оны наймдугаар сард Орхон аймгийн Баян-Өндөр сумын нутаг дэвсгэрээс мансууруулах, сэтгэцэд нөлөөлөх үйлчилгээ бүхий ургамлыг хууль бусаар олж авч, биедээ авч явсан байна. Тэд тэр ургамлаа борлуулах зорилгогүй байжээ. Тэдний үйлдэлд Орхон аймгийн Цагдаагийн газрын Мөрдөн байцаах тасгаас мөрдөн байцаалтын ажиллагаа явуулсан байна. Аймгийн Прокурорын газраас яллах дүгнэлт үйлдэж, Сум дундын 14-р шүүхэд шилжүүлсэн байна. Шүүх хэргийг хянан хэлэлцээд, шүүгдэгч П, М-ыг Монгол улсын Эрүүгийн хуулийн 192-р зүйлийн 192.1 дэх хэсэгт заасан гэмт хэрэгт буруутайд тооцон, нэг жил зургаан сарын хугацаагаар хорих ял оногдуулан, хорих ялыг тэнсэж, нэг жилийн хугацаагаар хянан харгалзаж шийдвэрлэжээ.  
| Гадаад харилцааны яам Малайзын Жохор хотноо Марко Поло болон Хубилай хааны тухай олон ангит, телевизийн уран сайхны кино хийж байгаа. Киноны уран бүтээлчид студидээ Монгол Улсаас Сингапурт суугаа Элчин сайд Б.Дэлгэрмааг урьжээ. Тэд 30 мянган хавтгай дөрвөлжин метр бүхий талбайд зураг авалтын таван павильон шинээр барьж байгаа гэнэ. Ингэснээр 13 дугаар зууны Монголын Их Эзэнт гүрэн, Сүн улс, Марко Пологийн аялж явсан газруудыг цогцлоож байгаа аж. Дэлхийн 20 орны 600 гаруй уран бүтээлч энэ түүхэн кинонд оролцож байгаа гэнэ. Киноны продюсерээр Холливудын нэрт продюсер Жон Фуско, Ричард Шаркей нар, захирлаар нь Даниэль Минахан ажиллаж байна. Продюсер Р.Шаркей энэ киног бүтээхэд монголчуудын оролцоо чухал гэж үзэн, Сингапурт сурч, ажиллаж буй монголчуудаас кино зураг авалтад оролцуулах ажлыг зохион байгуулахыг ЭСЯ-наас хүссэн байна. Энэ хүсэлтийн хариуд ЭСЯ боломжтой бүх талын дэмжлэг туслалцааг үзүүлнэ гэжээ. 1  
Р.Адъяасүрэн | GoGo.mn Өнөөдөр ихэнх нутгаар солигдмол үүлтэй. Зүүн зүгийн нутгийн зүүн хэсгээр бага зэргийн цас орж, явган шуурга шуурна. Бусад нутгаар цас орохгүй. Салхи баруун хойноос секундэд 5-10 метр. Их нууруудын болон Дархадын хотгор, Хүрэн бэлчир, Идэр, Тэс голын сав газраар 14-19 градус, говийн бүс нутгийн өмнөд хэсгээр 0-5 градус, бусад нутгаар 7-12 градус хүйтэн байна. Харин Улаанбаатар хотод үүлшинэ, цас орохгүй. Салхи баруун хойноос секундэд 5-10 метр. 10-12 градус хүйтэн байна. 7-ноос хүйтний эрч суларч Их нууруудын болон Дархадын хотгор, Хүрэн бэлчир, Идэр, Тэс голын сав газраар шөнөдөө 26-31 градус, өдөртөө 12-17 градус бусад нутгаар шөнөдөө 13-18 градус хүйтэн, өдөртөө 2 градус дулаанаас 3 градус хүйтэн байна Гуравдугаар сарын 06-наас 10-ныг хүртэлх цаг агаарын урьдчилсан төлөв: 9-нд баруун зүгийн нутгийн ихэнх, төвийн нутгийн баруун хэсгээр цас орж, цасан шуурга шуурна. Бусад хугацаанд цас орохгүй. Салхи 8-нд Алтайн уулсаар, 9-нд нутгийн баруун хэсгээр секундэд 12-14 метр хүрч ширүүснэ. 7-ноос хүйтний эрч суларч Их нууруудын болон Дархадын хотгор, Хүрэн бэлчир, Идэр, Тэс голын сав газраар шөнөдөө 26-31 градус, өдөртөө 12-17 градус, Сэлэнгэ, Ерөө, Хараа, Туул, Тэрэлж, Онон, Улз, Халх голын сав газраар шөнөдөө 16-21 градус, өдөртөө 4-9 градус, говийн бүс нутгийн өмнөд хэсэг, цас багатай энгэр ээвэр газраар шөнөдөө 6-11 градус хүйтэн, өдөртөө 5-10 градус дулаан, бусад нутгаар шөнөдөө 13-18 градус хүйтэн, өдөртөө 2 градус дулаанаас 3 градус хүйтэн байна гэж Ус цаг уур, орчны шинжилгээний газраас мэдээллээ. Та ойрын хугацааны цаг агаарын мэдээг ЭНД дарж үзнэ үү. 4  
Б.Нямдарь | GoGo.mn Харилцаа холбоо төдийлөн сайн хөгжөөгүй байхад хүмүүс анх цаасан захиагаар хоорондоо харилцаж, түүнийг нь шуудан зөөгч хүргэж үйлчилдэг байсан. Харин одоо бол дэлхийн хаана ч хүмүүс интернетээр шууд харьцаж, санал бодлоо хуваалцаж, цахим шуудан илгээж, тэр бүү хэл нэг нэгнээ хараад ярьж болдог болсон цаг. Гэхдээ "Хуучин цагаа дурсаж хол байгаа хэн нэгнээс шуудангаар дугтуйтай захиа ирэхэд сэтгэлд нэг л тааламжтай санагддаг" гэж ярих хүн цөөнгүй байдаг. АНУ-д 1775 онд суурь нь тавигдсан шуудан хүргэлтийн үйлчилгээний өнгөрсөн ба одоо үеийг харьцуулсан гэрэл зургуудыг та бүхэнд хүргэж байна. Америкийн шуудан хүргэлтийн үйлчилгээ нь засгийн газрын бие даасан агентлаг бөгөөд дэлхийн хамгийн том байгууллагуудын нэг буюу 800 мянга гаруй ажилтантай юм байна. Морин тэрэг хөлөглөсөн ажилчид шуудан хүргэлтийн үйлчилгээнд гарахаас өмнө Америкийн шуудан үйлчилгээний бүхээгт тэрэгтнүүд, Сан Франциско, 2011 оны наймдугаар сар Шууданч Артур Либлэнк морин чаргаар хүргэлтийн үйлчилгээ хийж байгаа нь. Берлин, Нью-Хэмпшир. Шууданч дөрвөн дугуйт тэрэг ашиглан хүргэлтийн үйлчилгээг хийж байгаа нь. 2002 оны наймдугаар сар, Нью-Йорк Нью-Йорк хотын шууданч эрчүүд Зул сарын баярын захидлуудыг түгээхээр ажилдаа гарч байгаа нь. 1955 он Шуудан үйлчилгээний эмэгтэй ажилтнууд илгээмжтэй хайрцгийг зөөж байгаа нь. 2012 оны арванхоёрдугаар сарын 17 Тосгоны шууданч эр. 1940 оны наймдугаар сар. Кентукки муж Санфранцискогийн шууданч эр. 2002 оны долдугаар сар Маркны автомат машин хэрэглэж байгаа эр. 1907 он Нью-Йоркын төв шуудангийн үйлчилгээний автомат машиныг ашиглаж байгаа хүмүүс. 2009 оны дөрөвдүгээр сарын 15 Захидлуудыг ангилан ялгаж буй ажилчид. 1915 он, Пенсильвани муж Захидал, илгээмжүүдийг ангилж байгаа ажилчид. 2012 оны арваннэгдүгээр сар, Чикаго Нью-Йорк хотод шуудан хүргэж буй эр. 1930 оны наймдугаар сар Өнөө үед шуудан хүргэх үйлчилгээнд бүхээгт машин ашиглах болсон. 2013 оны нэгдүгээр сарын 16, Нью-Йорк Ажилчид захидлуудыг ангилж байгаа нь. 1920 он, Вашингтон АНУ-ын шуудан үйлчилгээний ажилтан Бобби Крамп түгээлтийн төв дээр ажиллаж байгаа нь. 2012 оны арванхоёрдугаар сар, Иллинойс муж Америк цэрэг гэрийнхэндээ захиа бичиж байгаа нь. 1898 оны Испани Америкийн дайны үеэр Америкийн тэнгисийн цэрэг гэр бүлийнхэндээ мэйл бичиж байгаа нь. 2004 оны тавдугаар сар Ирак 10 3 
Р.Адъяасүрэн | GoGo.mn Арабын нэгдсэн Эмиратаас Малдивын арал хүрэх тансаг зэрэглэлийн аэробусны доторх зургийг Александр Чебан авсан байна. Гаднаасаа энгийн аэробус шиг харагдах A319 дотор талдаа тансаг орчин бүрдүүлж чаджээ. Аэробус 19 хүний багтаамжтай, ачааны хэсэгтээ 1200 кг буюу 30-50 ширхэг тээшийг авч явах чадалтай. Тасралтгүй 8 цаг нисэх боломжтой юм байна. Ингээд та бүхэнд Арабын шейхүүдийн зорчдог аэробусыг танилцуулж байна. Гаднаасаа энгийн онгоц шиг харагдаж буй энэ онгоцны дотор тал үнэхээр гайхалтай. Хүн болгон үүгээр зорчих тасалбар авах боломжгүй, маш үнэтэй аж. 19 хүн суух багтаамжтай. Эмиратын агаарын тээврийн онгоцны үйлчлэгч Уулзалтын хэсэг. Хоёр ширхэг, 42 инчийн дэлгэцтэй бөгөөд нислэгийн үеэр видео хурал хийх боломжтой. Аэробус гэхэд итгэмээргүй саруулхан өрөөг бүрдүүлж чаджээ  Ариун цэврийн өрөө Угаалгын өрөө Суултуурыг алтаар бүрээгүй ч шүршүүр нь алтан. Нэг удаадаа 5 минутын турш ус шахах багтаамжтай ус хадгалах сав нь 20 удаа ажиллах боломжтой аж. Шүршүүрийн гадна байх толинд нислэгийн үеийг харуулсан газрын зургийг байрлуулжээ.  5  
Р.Адъяасүрэн | GoGo.mn Хүрээлэн амьд ертөнцийн цуврал энэ дугаараараа Улаанбаатар орчимд өвөлждөг шувуудын талаар өгүүлж байна. Утаа униар, замын түгжрэл, яриа чихэлдсэн байшин сав, яарч хөлхсөн хүн зоноос гадна үзэсгэлэнтэй сайхан шувууд нийслэл орчмоор маань элбэг байдгийг энэ удаагийн дугаараар танилцуулах болно. Монголын шувуу ажиглагчдын клубын хамт олон энэ удаагийн дугаарт хамтран ажилласан байна. Бидэнтэй хамгийн ойр байдаг болжмор, хэрээ, тагтаа хэрхэн хооллож, хэрхэн аж төрдөг, яаж үрждэг зэргийг тэр бүр мэдэхгүй хүн олон. Шувуу ажиглах, гэрэл зургийг нь авах дуртай болсон хүн нэг л орсон бол энэ сайхан дуршлаасаа салахын аргагүй болдог гэж шувуу ажиглагч, сонирхогч олон хүн хэлдэг байна. Хүрээлэн төслийн багийн энэ удаагийн аялал нийслэлээс холгүй орших Сонгины булангаас танд хүрч байна. Сүүлийн үед хүмүүсийн сонирхлыг нэлээд татаад буй шувуу ажиглах аяллын аян замын тэмдэглэл GoGoTv буланд маань нэмэгдэн орлоо. Та ЭНД дарж нэвтрүүлгийг сонирхоно уу. 4 3 ХОЛБООТОЙ МЭДЭЭ "Хүрээлэн" төслийн аян замын тэмдэглэл  1 2014-01-29 Амьд ертөнцөөр хамтдаа аялъя 2014-02-04 3 Хустайн байгалийн цогцолборт газраас хийсэн аян замын тэмдэглэл 2014-02-14 2  
Э.Оргил | GoGo.mn Монголчууд эх орныхоо хөрсөнд ургасан хүнсний ногоог илүүтэй хэрэглэх болсон. Тэр дундаа зун, намрын дэлгэр цагт айл өрх бүр импортын хүнсний ногоог огт хэрэглэдэггүй. Тийн сонголт хийхдээ бид эрүүл хүнс хэрэглэж байна гэж боддог байсан нь үгүй аж. ЭМШУИС, Монголын хэрэглэгчдийн эрх ашгийг хамгаалах нийгэмлэгүүдийн нэгдсэн холбоо хамтарч ДЭМБ-ын дэмжлэгтэйгээр өнгөрсөн онд Монголд тарьж, ургуулсан жимс, хүнсний ногоонд агуулагдах хорт бодисын судалгаа хийхэд таагүй үр дүн гарчээ. "Судалгаагаар Сэлэнгэ аймгаас ирсэн ногооны 55 гаруй хувь, Төв аймгийн зарим сумын ногооны 34, Өмнөговиос Улаанбаатарт авчран худалдаж байсан өргөст хэмх, улаан лоолийн 33 хувь, нийслэлийн Баянзүрх дүүрэгт тарьсан өргөст хэмх, улаан лоолийн 40 хувь нь пестицидийн үлдэцтэй гарчээ. Монголын газар нутаг бүрт тарьж, ургуулсан хүнсний ногооноос дээж авч хийсэн шинжилгээгээр монгол ногооны 40 хувь, импортын ногооны 80 хувь нь химийн бодист хордсоныг тогтоосон байна. Тэд ийм судалгааг 2010 онд хийхэд монгол ногооны 20 хувьд химийн хортой бодис агуулагдаж байсан бол гурван жилийн дараа энэ үзүүлэлт хоёр дахин нэмэгдэн сэтгэл сэрдхийлгэж байна. Жимс, хүнсний ногоонд пестицид хэмээх химийн онцгой хордуулагч бодис илэрчээ. "Судалгаагаар Сэлэнгэ аймгаас ирсэн ногооны 55 гаруй хувь, Төв аймгийн зарим сумын ногооны 34, Өмнөговиос Улаанбаатарт авчран худалдаж байсан өргөст хэмх, улаан лоолийн 33 хувь, нийслэлийн Баянзүрх дүүрэгт тарьсан өргөст хэмх, улаан лоолийн 40 хувь нь пестицидийн үлдэцтэй гарчээ. Булган, Ховд аймгийн ногоонд мөн дээрх бодис зөвшөөрөгдсөн хэмжээнээс их байв. Харин Хятад ногооны 80 хувь нь пестицидийн үлдэцтэй байсан. Пестицидээр хордсон хүнс нь хорт хавдар, генийн өөрчлөлт, чихрийн шижин зэрэг өвчин үүсэх нөхцөл болдог" гэж ЭМШУИС-ийн багш Г.Эрдэнэчимэг ярилаа. Пестицид нь ургамлыг өвчин, хортон шавьж, мэрэгч, авгалдайнаас сэргийлэхэд хэрэглэдэг химийн бодис аж. Үүнийг ногоочид зөвшөөрөгдсөн хэмжээнээс хэтрүүлэн хэрэглэснээс тарьсан ногоогоо хоол биш, хор болгож байна. Энэ хордуулагч нь төв мэдрэлийн тогтолцооны үйл ажиллагааг хямруулж, дотоод шүүрлийн булчирхай, цус төлжүүлэх эрхтэн, зүрх судасны тогтолцоо, элэг бөөрөнд муугаар нөлөөлдөг. Мөн бэлгийн эсийг хордуулах, ургийн гаж хөгжил, хүний хромосом, генд нөлөөлөх онцгой аюултайг ДЭМБ-аас анхааруулсан байдаг аж. Монголчууд ногооноос гарах уу? Эрүүл хүнсний ногоо хэрэглэх баталгаагүй болсон одоо үед хэрхэх вэ? ЭМШУИС, тус холбооныхон ҮХААЯ-тай хамтарч энэ чиглэлээр тодорхой бодлого хэрэгжүүлэхээр болжээ. Нэгдүгээрт, хүнсний ногоог гарал үүслийн бичигтэй болгохоор болжээ. Энэ тухай ҮХАА-н сайдын журам батлагдсан ч хэрэгжихгүй байгааг ажил болгох гэнэ. Удахгүй хаврын тариалалт эхэлнэ. Энэ жилээс уг хорт бодисыг ном журмын дагуу хэрэглэх тухай ногоочидтой гэрээ байгуулж, ногоочдыг мэдээллээр хангана. Намар ногооноос нь дээж авч шинжилгээ хийгээд, үр дүнг нь олон нийтэд мэдээлнэ" гэж тус холбооны ерөнхий нарийн бичгийн дарга Д.Чулуунбаатар ярив. Хүмүүсийн өргөн хэрэглэдэг төмс, лууван, байцаа, манжин, улаан лооль болон гадил, алимнаас дээж авч энэ судалгааг хийсэн байна. Монголд хүнсний аюулгүй байдлын асуудал үндэсний аюулгүй байдалд аюул учруулах хэмжээнд хүрснийг энэ мэдээлэл нотлов. Энэ асуудалд Засгийн газар, ҮХААЯ, ЭМЯ онцгой анхаарал тавьж, ногоочдыг мэдээллээр ханган хариуцлагатай ажиллах цаг болжээ. 2 1 
М.Жаргал | GoGo.mn Орчин цагт таргалалт гэдэг томоохон асуудал болоод байна. Гоо үзэмжнээс гадна эдийн засаг, эрүүл мэнд гээд олон асуудлыг араасаа дагуулна. Нэг хэсэг манай улсад "тарган, гүзээтэй" эрчүүд "моодонд" ороод байсан бол харин сүүлийн үед залуус эрүүл чийрэг биетэй байхыг илүүд үзэх болсон нь нийгмийн эрүүл хандлагын илэрхийлэл юм. Өндөр хөгжилтэй орнуудын хувьд тарган хүмүүс гэдэг "амжилтгүй, арчаагүй, ядуу тарчиг" зэрэг үгсийн илэрхийлэл болдог бол таарсан жинтэй хүнийг "арчаатай, эрүүл мэнд гоо сайхандаа анхаарал тавьж чаддаг, амжилттай" хэмээн тодорхойлж байна. Та жингээ хасах зорилго тавьсан уу? Юун түрүүнд турахаар шийдсэн бол одоо байгаа жингээсээ төд хүртэл бууруулна гэсэн хатуу зорилго тавиарай. Та дасгал хөдөлгөөн хэр идэвхтэй хийдэг вэ? Жин хасах хамгийн эрүүл арга бол долоо хоногт жингээ 0,5-1 кг-аар хасах бөгөөд үүний тулд шаардагдах илчлэгийг хялбар аргаар тооцож сурах юм. Хэрэв та долоо хоногт 3-4 удаа нэг цагийн турш дасгал хийдэг бол өөрийн хүрэхээр шийдсэн жингээ 15-аар үржүүлээрэй. Хэрэв огт хөдөлгөөн хийдэггүй бол 13-аар үржүүл. Хэрэв өдөр бүр нэг цаг дасгал хийдэг бол 20-иор үржүүл. Гарах хариу нь таны өдөр тутам зарцуулах шаардлагатай илчлэгийн хэмжээ юм. Хэр их илчлэг шатаах хэрэгтэй вэ? Жишээ нь: Таны зорилго 60 кг болох, харин та огт дасгал хийдэггүй гэж бодъё. Тэгэхээр та дээрх томъёогоор (60кг х 13 = 780 ) ккалори илчлэгийг өдөр тутам шатаах шаардлагатай юм. Эхний хоёр долоо хоногт энэ тооны гуравны нэг буюу 290 ккалорийг өдөр бүр хасна гэж тооц. Дараагийн долоо хоногт нь 580 ккалори, түүний дараагийн долоо хоногт 780 ккалори хасна. Үүнээс хойш энэ хэмжээгээ барих, эсвэл багасгаж болох юм. Жин хасах хамгийн эрүүл арга бол долоо хоногт жингээ 0,5-1 кг-аар хасах бөгөөд үүний тулд шаардагдах илчлэгийг хялбар аргаар тооцож сурах юм. Харин турахын тулд хоолоо сойх гэдэг хамгийн эрүүл бус арга гэдгийг битгий мартаарай. Турах явцад өөх задарч, их хэмжээний ус хүний биед үүсдэг. Энэ нь усыг гадагшлуулах нь тураах эмчилгээний нэг хэсэг юм. 10 1  
| Өнөөдөр сонин Энэ сарын 1-нд БНХАУ-аас шүлхийн вакцин оруулж ирэхдээ буруу тээвэрлэж, хадгалалтын горимыг нь алдагдуулснаас болж, үйлчилгээ нь муудаж, ус болсон гэх мэдээлэл гараад байгаа. Энэ талаар Мал эмнэлэг, үржлийн газрын дэд дарга бөгөөд ерөнхий эмч П.Болортуяагаас тодрууллаа. Тэрбээр вакциныг хүлээж авахад оролцсон албаны хүмүүсийн нэг юм. "Вакциныг буруу тээвэрлэж, хадгалалтын горимыг нь зөрчсөн тул албаны хүмүүс нэлээд маргалдан, хүлээж авахг үй удсан. Вакцин авахад өндөр өртөг зарцуулсан болохоор яах аргагүй хүлээн авч, өдгөө аймгууд руу явуулчихлаа" гэсэн мэдээлэл гарсан. Энэ үнэн үү? Хүлээж авахгүй удсан шалтгаан нь тээвэрлэлт буруу байснаас бус, зарим бичиг баримт дутуугаас болсон. Найрлага нь алдагдаж, ус болсон гэх мэдээлэл ор үндэсгүй. Вакцины температур хэвийн байсан учраас үйлчилгээ нь алдагдаж, малд хор нөлөө учруулахг үй. Ийм асуудал байхгүй гэдгийг албан ёсоор мэдэгдэж байна. Үнэхээр ямар ч асуудалгүй, хэвийн байсан юм бол яагаад ийм мэдээлэл гарах болов оо? Яагаад ийм яриа гарах болсныг бид мэдэхгүй. Вакцины хадгалалт, тээвэрлэлт хэвийн, эсэхийг шалгадаг индикатор байгаагүй гэсэн нь үнэн үү? Индикатор байгаа, эсэхийг бид шалгахгүй. Хамгийн гол нь вакцины температур хэвийн байсан, үгүй нь л чухал. Вакциныг тээвэрлэх явцад нь индикатор байсан, эсэхийг тодруулахаар хүлээн авах Ажлын хэсэгт байсан МХЕГ-ын мал эмнэлгийн хяналтын улсын ахлах байцаагч Ц.Саруултуяагаас тодруулахад "Индикатороор вакциныг зөв тээвэрлэж, хадгалж байгаа, эсэхийг нь шалгадаг. Гэтэл SVS компанийнхан индикаторгүй вакцин оруулж ирсэн. Тиймээс тухайн үед ажиллаж байсан албаныхан электрон температур хэмжигчээр вакциныг шалгаж үзсэн. Температур нь байх ёстой хэмжээндээ байсан. Энэ шинжилгээгээр вакциныг хэвийн байна гэж дүгнэж болно. Гэхдээ юмыг яаж мэдэх вэ гээд вакцинаас дээж аваад шинжилгээ хийж байгаа. Манай байгууллага ОХУ болон БНХАУ-аас ирсэн вакциныг харьцуулан шалгахаар болсон. Хоёр улсаас оруулж ирсэн вакциныг малд тариад, дараа нь цуснаас нь дээж авч шинжилнэ. Үүний дараа вакцины найрлага алдагдаагүй, эсэхийг баттай мэдэж болно" гэсэн юм. Ч.Зул  
| Бизнес мэдээ Сүүлийн үед олон нийтийн хуудасууд болон зарим нэгэн сайт сонинд "Зөв" аарцны ундааг БНХАУ-аас орж ирдэг хэмээн мэдээлж байсан. Үүний дагуу "Тэсо" корпораци хэвлэл мэдээллийнхнийг үйлдвэртээ урьж анхан шатны түүхий эдээсээ эхлээд үйлдвэрлэлийн шат дамжлага бүхнээ бидэнд харуулж "Зөв" аарцны ундааг эх орондоо үйлдвэрлэж буйгаа танилцуулж мэдэгдэл хийсэн билээ. Тэд мөн "Тэсо" корпорацийн "Милко" үйлдвэрийн талаар нэг талыг барьсан аливаа нэгэн гүтгэлэгийн шинж чанартай мэдээлэл тарааж, иргэдийг төөрөгдүүлсэн этгээдүүдтэй хатуу тэмцэхээ илэрхийлсэн. Уг мэдэгдэлийн үеэр тэд иргэдийг хүрэлцэн ирэхийг уриалсан бөгөөд 3 сарын 1 өдөр тэд энэхүү амлалтандаа хүрч иргэдээ хүлээн авсан юм. Нийтдээ 60 гаруй иргэд "Тэсо" корпорацийн төв байранд 11 цагт цугларсан бөгөөд эцэг эхчүүд хүүхдүүдтэйгээ болон өндөр настангууд ирсэн харагдаж байлаа. Ихэнх иргэд "facebook", "twitter", мөн телевизээр мэдээлэл сонсоод ирсэн гэнэ. Компаний талаар танилцуулах илтгэлээр уг өдөрлөг эхэлж бидэнд өөрсдийн бүтээгдэхүүний талаар болон компаний талаар танилцууллаа. "Үнэхээр Монголдоо томоохонд тооцогдох олон салбар компаниудтай үндэсний үйлдвэрлэгч юм байна" хэмээн илтгэлийн үеэр иргэд хоорондоо ярилцаж байлаа. "Тэсо" корпораци нь дэд бүтцийн чухал салбарууд болох уул уурхай, зам, барилга, хүнсний чиглэлээр үйл ажиллагаагаа явуулдаг гэдгийг тэд онцлов. Танилцуулгын дараа биднийг автобусаар "Милко" үйлдвэр лүү хүргэж өглөө. Үйлдвэрийн хашаагаар ортол цэнхэр, саарал, шар өнгийн том том үйлдвэрүүд байх нь "Айсмарк", "Кинг Снэйк " болон "Милко" зэрэг үйлдвэрүүд юм байна. Биднийг танилцахаар "Милко" үйлдвэрт ороход хүнсний үйлдвэрийн хатуу чанга хяналтыг танилцуулаад малгай, нөмрөг, улавч гэх мэт цэвэр аюулгүйн хувцасаар хангаж оруулав. Бид үйлдвэрийн анхан шатны түүхий эдийг үйлдвэрт оруулж байгаагаас эхлээд шат дамжлага бүртэй нь танилцсан. Милко үйлдвэр нь 2009 онд байгуулагдсан бөгөөд сүү сүүн бүтээгдэхүүний технологиор дэлхийд тэргүүлэгч Шведийн Тетрапак үйлдвэрийн иж бүрэн автомат төхөөрөмжийг үйлдвэрлэлдээ ашигладаг, олон улсын чанарын удирдлагын тогтолцоо болох ISO 9001–ийг нэвтрүүлсэн манлай үйлдвэр юм байна. Одоогийн байдлаар "Зөв" аарцны ундаа, "100" чацарганы болон нэрсний шүүс гэх мэт олон нэр төрлийн хүний эрүүл мэндэд онцгой ач тустай бүтээгдэхүүнүүдийг шинээр үйлдвэрлэн зах зээлд нийлүүлж байгаа гэнэ. "Милко" үйлдвэр нь 2013 оны Сонгинохайрхан дүүргийн шилдэг хүнсний үйлдвэрлэгч, 2013 оны Нийслэлийн шилдэг үйлдвэрлэгч, ХХАХҮЯамны Гран При шагнал зэргийг хүртэж байсан Монгол улсын манлай үйлдвэрлэгчдийн нэг хэмээн үйлдвэрийн дарга М.Эрдэнэсүх бидэнд гавъяа шагналаа харуулсан юм. Ийнхүү бид"Зөв" аарцны ундааг үндэсний үйлдвэрлэгч "Милко" компани маань эх орондоо баталгаатай аюулгүй орчинд, орчин үеийн дэвшилтэд техник технологиор үйлдвэрлэж буйг нүдээрээ харж мэдэж авсан билээ. Хүн ардынхаа эрүүл энхийн төлөө цаг наргүй хөдөлмөрлөж, шинэ шинэлэг бүхнийг дээжлэн хэрэглэгчидэдээ хүргэж буй Тэсочууддаа иргэдийнхээ өмнөөс талархал дэвшүүлж ажил үйлст нь өндөр амжилтыг хүсэн ерөөе! Эх сурвалж: news.mn  9 3 2 
| Өнөөдөр сонин Манай Дагваа аваргыг зодог тайлуулчихлаа. Сүмогийн холбоо хатуурхчихав уу даа гэсэн сэтгэгдэл монголчуудад байдаг. Та энэ үйл явдлыг ер нь яаж харж байв. Хакүхо аварга уйлсан гэсэн мэдээ байсан. Миний хувьд их хүнд байсан. Японы нэг сурвалжлагч "Асашёорюү аваргатай барилдаж байсан хамгийн дурсамжтай мөч юу байв" гэж надаас асуухад миний нүдийг нулимс бүрхээд явчихсан. Асашёорюү аварга миний сайн ах, сайн өрсөлдөгч байлаа. Анх 19 настайдаа би их аваргыг ялаад маш их баяр хөөр болж, авсан бооцоо, шагналынхаа мөнгийг багшдаа, ээждээ, бас багшийнхаа эхнэрт хувааж өгч байлаа. Арванестэй сүмоч их аварга цолтой бөхийг өвдөг шороодуулсан хоёр л тохиолдол байдаг юм билээ. Нэг нь Таканохана аварга. Тэр баярт мөч яг тэр өдөр тохиож байгаа юм шиг сэтгэгдэл төр өөд өөрийн эрхгүй нулимс нүд бүрхчихсэн юм. Сүмо бол дэг жаяг, журам дүрэм хатуутай ертөнц гэдгийг би дээр хэлсэн дээ. Спорт гэхээсээ үндэсний зан заншил, шашны дэг жаяг нь заримдаа илүү давамгайлах шинжтэй байх шиг. Сүмог япончууд шашин талаас нь их харж сонирхдог. Сүмогийн ёкозүнагийн бүс авах ёслолыг хамгийн том, Мэйжийн сүмд зохион байгуулдаг. Сүмийн үүдний дээд талд тууз маягийн юм байна аа даа, яг тийм томсон мушгиатай торгон олсоор ёкозүнагийн бүс, торгон өмсгөлийн доогуурх эмжээрийг хийсэн байдаг юм. Түүнийг та анзаарсан уу, үгүй юү. Сүмогийн ордон дахь барилдаан сүм хэлбэрийн, бас тийм томсон олстой асар дор явдаг шүү дээ. Ус, давс, сэлэмтэй ёслол, алхаа гишгээ бүгд л шашны эртний хэлбэрээ загвараараа уламжлагдаж ирсэн, тэр хэвээр байгаа. Сүмог шашинтай холбочихсон, ёкозүнагаа бас тэгж холбочихоод баригдмал байлгах гээд байдаг тал бий байх. Сүмо, жүдо, айкидо, кэндо гээд Японоос үүсэл гаралтай олон спорт бий. Эдгээр нь бүгдээрээ япон жаягаараа бол хашгирч болохгүй, гараа зангидаж болохгүй, өрсөлдөгчөө дээдэлнэ, хүндэлнэ гэх ч юм уу олон шаардлага шалгууртай юм билээ. Миний танил, нэг ахмад япон хүн жүдогийн дэлхийн аварга шалгаруулах тэмцээн үзэж байгаад"Энэ бол жүдо биш болсон байна гээд толгой сэгсэрч байна лээ. Аварга болсон залуу өндөр үсрээд, гараа зангидаж хашгираад, дэвжээ үнсээд сүйд болж байж. Тэрбээр "Ялагдсан бөх нь салтаан дор нь хэвтэж байхад дээр дээр үсрээд" гэж шүүмжилж байв. М.Батгэрэл: Асашёорюүг зодог тайлахад Хакүход нэг хэсэгтээ л эвгүй байсан байх. Ер нь ёкозүногоо эднийхэн бурхан, бурхны хүү гэж үзнэ шүү. Тэр олс, сүм, сүмо бүгд л нарийн холбоотой юм билээ. Тэгээд ёкозүнагаа бас бурхан шиг байлгана гэнэ. Жолоо барьж болохгүй, бас мөнгөний хойноос явж бизнес хийж болохгүй гэдэг чинь түүнтэй нь холбоотой байх. Тэр байтугай ёкозүна цүнх ч барьж болохгүй гэнэ шүү дээ. Ёкозүнатай уулзаж учрах хүсэлтэй хүн амьтан ч их. Бие давхар бүсгүй хүн ёкозүнагаар нэг илүүлчихвэл хүндрэлгүй сайхан төрнө, хүүхэд нь сайн хүн болно гэх ч юм уу, тиймэрхүү яриа хөөрөө, ёс жаяг байдаг юм билээ. Монголчуудын хоол унданд судалгаа бас хийжээ. Тэгээд ёкозүна Хакүхо багадаа, хүүхэд насандаа одоогийнхоо их аваргын хэмжээнд байх хүч чадлыг бий болгох хоол хүнсийг идэж ууж байсан байна гэдэг дүгнэлт хийж. Тэр тухайгаа зориуд надад ярьж байсан юм. Тэгэхээр би амжилтаа монгол нутаг ус, монгол малын сүү сааль, ашиг шим, аав ээж, удам судартайгаа холбож ойлгох нь зүйн хэрэг гэж боддог. Шашны тэр баригдмал дэг жаягийг нь Дагваа аварга зөрчөөд зодог тайлахад хүрчихсэн юм болов уу? Ер нь аварга хүний аархал, бяралхал гаргаж байж сайн барилдана шүү дээ. Асашёорюү аваргын энэ чанар нь зарим хүмүүст өөрөөр ойлгогдсон юм болов уу даа. Зодог тайлах үйл явц маш түргэн зуур болоод өнгөрсөн болохоор сайн хэлж мэдэхгүй байна. Японы их аваргуудын тухай ахмад бөхчүүдийн ярихыг сонсож байхад элдэв авир гаргаж, янз бүрийн хэл аманд өртсөн алдартнууд бас байсан л юм билээ. Цаг үе тэгэхэд өөр байсан байх л даа. Япон 126 сая хүнтэй. Токио гэхэд л 12 сая. Монголчууд дөнгөж гурван сая дөхөж байдаг. Тэгсэн мөртлөө энэ олон сая хүнтэй айлын үндэсний сүмог монгол залуучууд эзэгнээд, Танаар аваад яривал бүр 28 түрүүлчихээд байдаг. Дөрвөн түрүү авбал Японы сүмогийн дээд амжилтыг эвдэх болох нь. Хүн амын тоотойгоо харьцуулбал ийм амжилт бидэнд боломжгүй юм шиг. Хүний хүч чадал, чанарт байна уу, нууц нь юу юм бол гэх гээд байна л даа би. Хүндхэн л асуулт байна. Хүний тоо, хөгжил дэвшил гэхээр хол зөрүү бий. Киотогийн нэг эрдэмтэн профессор япон хүний идэж ууж буй хоол хүнсний нарийн судалгааг дайны өмнөх, хойтох үе гээд харьцуулж гаргасан тухайгаа ярьж ж байсан. Монголчуудын хоол унданд судалгаа бас хийжээ. Тэгээд ёкозүна Хакүхо багадаа, хүүхэд насандаа одоогийнхоо их аваргын хэмжээнд байх хүч чадлыг бий болгох хоол хүнсийг идэж ууж байсан байна гэдэг дүгнэлт хийж. Тэр тухайгаа зориуд надад ярьж байсан юм. Тэгэхээр би амжилтаа монгол нутаг ус, монгол малын сүү сааль, ашиг шим, аав ээж, удам судартайгаа холбож ойлгох нь зүйн хэрэг гэж боддог. Та сүмогоос өөр ямар хоббитой вэ? Шатар даам ч гэх юм уу, өөр төрлийн спорт? Сүүлийн үед сагс тоглож байгаа. Амралтын өдрүүдээр манай зарим сүмочид, NHK-ийнхэнтэй сагсны тэмцээн хийдэг. Хожигдсон нь хоол даах бооцоотой. Багаасаа байрны гадаа сагсдаж, цөөнгүй пүүз урсных, бооцоогоо алдаад байхгүй шүү. Ангийн, сургуулийн шигшээд тоглож, дүүргээс медаль хүртэж байлаа. Нэг удаа ээжээрээ фирмийн шинэ пүүз авахууллаа. "Дор нь урчихдаг шүү, гамтай өмсөөрэй" гэж ээж үглэж байна. Би нүдийг нь хариулж байгаад өмсөөд л байрны өмнөх шийт рүү гарна шүү дээ. Нэг шуургатай өдөр манай өмнөх талбайд хоёр хүүхэд сагсдаж байна гэнэ. Ээж цонхоороо харчихаад "Ямар айлын золигнууд нь энэ хар шуурганаар тоглож байдаг байна. Бөмбөг нь ч харагдахгүй байхад" гэж байж. Удалгүй шуурга бүр ширүүсэхэд би бөмбөгөө бариад ороод ирэхгүй юу. Гантогтох бид хоёр сагсдаж байсан нь тэр. Бөөн инээдэм. Баянаа аваргын Гантогтох уу? Тиймээ. Тэднийх манай урд талын байр, бид нийлж сагсддаг байсан юм. Сая орж ирэхэд үүдэнд гольфын цохиур байсан. Бас шатар даам гээд би асуусан даа? Багаасаа шатар тоглосон. Аав миний багш шүү дээ. Шатраар аав зэрэгтэй байх. Сайн нүүнэ. Би олон хожигдсон. Харин өнгөрсөн жил Осака башёгийн үеэр ирэхэд нь нэг хожсон. Тэр башёд би тааруу барилдаад, нэг хоёр уначихсан байв. Миний сэтгэлийг засаж тоглосон юм байна даа гэж би хожим нь ойлгосон. Сүүлийн жилүүдэд гольф сонирхож, тоглож байгаа. Стресс сайн тайлдаг. Тоглоод явж байхад сүмог таг мартана. Өвс ногоо, гол устай газар тоглодог болохоор Монголынхоо хөдөө байгаа юм шиг сайхан сэтгэгдэл төрнө. Нутагтаа ч бас тоглосон. Хэн хэнтэй тоглов? Тэд аль хэр юм бэ? Манайхан чинь өөрсдийнхөө дассан талбайд сайн юм билээ. Хүрхрээгийн "Скай резорт"- ын шинэ талбайд нэг тоглосон. MCS-ийн Оджаргал ах, банкны Золжаргал гээд олон гольфчин байсан. ЁСТОЙ Л БӨХ ХҮН БҮДҮҮН ӨВСӨНД ГЭГЧ ЮМ БОЛСОН Саяхан та Оросын дүрэмгүй зодооны аварга Фёдор Емельяненкотой гар барилдаан хийгээд ялагдчихлаа. Японы сүмогийн их аваргыг манай тамирчин яллаа гэж Оросын хэвлэлээр мэдээлж байна лээ. Тэр тийм их чадалтай хүн үү? Үгүй дээ. Тэмцээний өмнөхөн Японы гар барилдааны мэргэжлийн холбооны удирдлагууд, "Фүжи" телевизийнхэн намайг тайвшруулаад, хөөргөчихсөн байв. Фёдор далай дамжиж нисээд ядруухан байгаа, тэгээд ч тэр олигтой бэлтгэл хийж амжаагүй энэ тэр гээд. Танхимд орж ирээд л өрсөлдөгчөө анх харсан. Нэг жижигхэн нөхөр харагдав. Би дор нь дарчихна гэдэгтээ итгэлтэй ширээнд суусан ч дохио дуугарангуут хоромхон зуур даруулчихлаа. Ёстой л бөх хүн бүдүүн өвсөнд гэгч юм болсон. Сүмочидтойгоо бол дахиад таарч барилдана, Фёдортой дахин учрахгүй нь харамсалтай. Ялагдал хор шар хөдөлгөлгүй яахав. Тэр орой нь манай монгол сүмочдын шинэ жилийн үдэшлэгтэй байсан юм. Тэнд очоод нөгөөдүүлтэйгээ гар барилдаан хийж, бүгдийг нь дараалан ялаад бага ч гэсэн тайвширлаа. Маргааш нь хоёр гарын шуу цул өвчин, хөндүүр болчихсон байсан. Дасгал сургуулилалт муу хийсэн хэрэг үү? Гарын хүчний дасгал, туухай, туйван өргөх сургуулилтыг нэлээд хэдэн өдөр хийсэн. Тактикаа сайн бэлтгээгүй, гарын хүчээ биетэйгээ холбож бэлтгэл хийж чадаагүй юм билээ. Хаанаас зохион байгуулсан юм бэ? "Фүжи телевизийн бооцоотой шоу. Телевизүүд үзэгчид татах тийм шоу байсхийгээд л зохион байгуулдаг юм. Маргааш нь төдөн сая үзэгчид манай нэвтрүүлгийг үзлээ, үзэгчдийн тоогоор тэргүүллээ энэ тэр гэх мэтээр сурталчилгаа нь явдаг. Ялагдчихаад санаагаар унав уу? Кисэносатод ялагдахаас хэцүү байв уу? Сүмочидтойгоо бол дахиад таарч барилдана, Фёдортой дахин учрахгүй нь харамсалтай. Ялагдал хор шар хөдөлгөлгүй яахав. Тэр орой нь манай монгол сүмочдын шинэ жилийн үдэшлэгтэй байсан юм. Тэнд очоод нөгөөдүүлтэйгээ гар барилдаан хийж, бүгдийг нь дараалан ялаад бага ч гэсэн тайвширлаа. Маргааш нь хоёр гарын шуу цул өвчин, хөндүүр болчихсон байсан. Гэртээ байхдаа Та ямар хоол унд голдуу иддэг вэ? Гурилтай шөл, бууз, хуушуур гээд л ярьдаг даа. Монголоос мах шөл авах уу? Боломж байвал монгол хоол идэхийг бодно. Би цуйванд дуртай. Аав, , ээж, ах дүү нар монголоос мах аваад ирвэл дуртай л иднэ шүү дээ. Цуйван хэн хийх вэ? Та өөрөө хийх үү? Эсвэл хатагтай Саёоко хийдэг юм уу? Саёоко хийнэ. Бууз, хуушуур ч хийгээд сурчихсан. Янзын сайхан цуйван хийнэ шүү дээ. Эхэндээ хэцүүхэн юм хийгээд "наадхыг чинь нохой ч тоож идэхгүй гэж хэлээд түүнийгээ уйлуулж байлаа. Бантан ч сайн хийдэг юм. Өнөөдөр бантандвал бантандчихмаар л байна шүү (бүгдээрээ сүрхий инээв). Бэлтгэл эхлэхээр амсахгүй талдаа. Тэмцээний 15 хоногт бол бүр үгүй шүү дээ. Тэр олон хоног сэтгэл санаагаа ганцхан юманд төвлөрүүлж өөрийгөө зөвхөн түүнд зориулна гэдэг хэцүү. Манай Шёотэнрү Нямсүрэн нэг удаагийн дэвжээний ёслолын дайллагын үеэр "Өнөөдрийн архи ч ёстой нэг компод шиг сайхан орж байх чинь ээ... гээд биднийг баахан инээлгэж байсан юм. Тэрэн шиг тийм үе хааяа байна шүү. Та хоёр ам мурийх уу? Япон гэргий нар их л зөөлөн талдаа байх даа? Авгай нөхөр хоёр арваад жил болоход түр тар гэхгүй байна гэж юу байх вэ? Би ч аав шигээ заримдаа хатуухан үг хэлчихнэ шүү дээ. Түрүүлснийхээ маргааш гэхэд л та дэвжээндээ байж байх юм. Амралт, завсарлага энээ тэрээ байдаггүй юм уу? Эсвэл уулзалт ярилцлага гээд хүрээд ирэв үү? Башё дуусаад сүмочид долоо хоног бүтэн амардаг. Дэвжээндээ ирж байнгын бэлтгэл хийхгүй болохоос биш элдэв уулзалт, ажил алба тасрахгүй.Өнөө өглөө гэхэд 10 цагаас хэвлэлийн хуралтай байсан, түүнд очоод ирлээ. Энэ хоёрдугаар сарын Таны оролцох ажил албаны төлөвлөгөө гарчихсан байгаа юу? Хоёронд миний нэрэмжит хүүхдийн сүмочдын олон улсын тэмцээн болно. Дөрөв дэх жилдээ болж байна. Сүмо хөгжүүлэхэд оруулж буй миний нэг хувь нэмэр. 600-гаад хүүхэд хүч үзнэ. Монголоос "Хакүхо" сангийн ивээн тэтгэлгээр найман хүүхэд өнөөдөр Токиод ирж байгаа. Удахгүй тэднийг хүлээн авч уулзана. Цагтаа озэки явсан Миябияма,Барүто нарын үс үргээж, зодог тайлах ёслол сүмогийн ордонд болно. Тэгээд 11-нд "Фүжи"телевизийн нэрэмжит цолтой бөхчүүдийн Токиогийн тойргийн барилдаан болно. Иймэрхүү ажил алба тасрахгүй. Удахгүй сар шинэ гарах гэж байна. Танайхан яаж тэмдэглэдэг вэ? Бууз, мах гээд бэлтгэл хийх үү? Нэг их хөл болохгүй. Японы цагаан сар нь нэгдүгээр сарын 1-нд болчихсон. Тэр үеэр бид шинэ жилээ хамт тэмдэглэчихсэн. Гэхдээ монгол ёс заншлаараа шинийн 1-нийг угтана. Та Токиод хамгийн түрүүнд хэнтэй золгодог вэ? Өнгөрсөн жилүүдэд ихэнхдээ Элчин сайдын яаманд очиж,Элчин сайддаа золгодог байсан. Ахмад бөхчүүдтэйгээ тэнд таарвал тэдэндээ золгоно. Танай гэргий, хүүхдүүд хамт очдог уу? Тийм ээ. Эхэндээ хэцүү, ядаргаатай байсан. Одоо бол аль болох анзаарахгүй, тайван байхыг хичээдэг болсон. Зураг хөрөг авахад нь авахуулаад, гарын үсэг зурж өгөөд л чөлөөтэй явдаг болсон. Яах бол, тэгвэл ингэвэл гээд болгоомжлоод байвал өөрөө сэтгэл санаагаар ядрах юм билээ. Энэ жил Элчингийн золголтод оролцох уу? Хэнтэй эхэлж золгох бол? Эгчтэйгээ золгоно доо. Элчингийн золголтыг одоогоор яг шийдээгүй байна. Хүүхдийн сүмо гээд тэр талын ажил их байгаа. Монгол сүмочидтойгоо сар шинийн ёслол хийхгүй юү? Шинийн 3-нд сүмогийн ордонд болох Миябиямагийн үс авах ёслолын үеэр бүгдтэй нь таараад золгочих байх аа? Ер нь монгол сүмочдынхоо хэнтэй нь та арай дотно байдаг вэ? Гэр бүлээрээ нөхөрлөдөг, бас нэг нэгнийхээрээ орж гардаг тийм юм байх уу? Бүгдтэй нь сайн харилцаатай явдаг. Гэр бүлээрээ орж гараад, дотносоод байгаа юм байхгүй дээ. Кёкүтэнхо Цэвэгням тантай адил япон гэргийтэй, бас Харүмафүжи та хоёр хоёулаа монгол ёкозүна гээд та нарыг дотносуулах гээд байна л даа? Гэргий нар маань хоорондоо танил. Энд тэнд тааралдахаараа мэдээж мэндтэй явдаг. Харүмафүжи ёкозүнагийн хувьд бид хоёр монгол хэдий ч дэвжээ тусдаа,сүмогийн өрсөлдөгч нар шүү дээ. Монгол руу та утсаар л ярих уу, интернэтээр харилцах уу? Аав, ээжтэй утсаар ярина. Тэд ч заримдаа залгана. Интернэтээр Япондоо их харилцах юм даа. Фэйсбүүк нээчихсэн чинь япон балиашгууд шавчихаад, ойрноос түүнийгээ хязгаарлаж байна. Та бол Япондоо өндөр зэрэглэлийн "од". Хаа явсан газар тань мянга, түмэн хүний нүд дагаастай явдаг байх. Тэр хэцүү юу, эсвэл та дасчихсан уу? Эхэндээ хэцүү, ядаргаатай байсан. Одоо бол аль болох анзаарахгүй, тайван байхыг хичээдэг болсон. Зураг хөрөг авахад нь авахуулаад, гарын үсэг зурж өгөөд л чөлөөтэй явдаг болсон. Яах бол, тэгвэл ингэвэл гээд болгоомжлоод байвал өөрөө сэтгэл санаагаар ядрах юм билээ. Хүмүүсийн нүд хараанаас холхон шиг амрах юмсан гэж боддог уу? Багадаа хонь хурга хариулж байсан хөдөөнөө очоод ч
Б.Ирээдүй | GoGo.mn Сагсан бөмбөг сонирхогчдын шимтэн үзэх дуртай Үндэсний супер лигийн оргил мөч тулж ирлээ. Аваргын төлөөх цувралд "SBL Хасын хүлэгүүд" болон "УБ Альянс Тех ШУТИС-н Харцага" багуудын шалгаран үлдсэн. Финалын тоглолт өнөөдөр болохоор товлогдсон байсан. Гэтэл Монголын үндэсний сагсан бөмбөгийн холбооноос аваргын төлөөх тоглолтоо хойшлуулж Лхагва гаригийн 19:00 цагаас болгохоор шийдвэрлэжээ.  
У.Бадамцэцэг | GoGo.mn ФИДЕ буюу Олон улсын шатрын холбооны шинэчилсэн оюуны спортын тамирчдынхаа чансааг шинэчиллээ. Эрэгтэйчүүдийн чансааг Норвегийн шатарчин, дэлхийн аварга, ах мастер Магнус Карлсен 2881-ээр, эмэгтэйчүүдийг Унгарын их мастер Юдит Полгар 2693-аар тэргүүлж байна. Шилдэг эмэгтэй 100 шатарчны жагсаалтад Олон улсын мастер Батхуягийн Мөнгөнтуул 2432-оор 48-д эрэмбэлэгджээ. ФИДЕ-гийн гишүүн 180 гаруй улс байдгаас 163 нь олон улсын рейтингтэй улс гүрнүүд юм. ОХУ эрэгтэйчүүд 2744-ээр тэргүүлж байгаа бол Монгол 2416-аар 60 дугаарт эрэмбэлэгдлээ. БНХАУ бүсгүйчүүд 2491-ээр тэргүүлж, Монголын эмэгтэй баг 2181-ээр 30 дугаарт жагсчээ. 6 1  
А.Ундрал | CSPORTS Тоглолтын сэтгэл хөдлөл, онцлох агшнууд, цэнгэлдэхийн уур амьсгал гээд бүх зүйлээрээ үзэгчдийг огшоож чадсан Мадридын дерби тэнцээгээр өндөрлөлөө. Талбайн эзэн Атлетико Мадрид хэдийгээр 2 гоол дараалж оруулан тоглолтыг тэргүүлж эхлэсэн ч дэлхийн шилдэг хөлбөмбөгчин К.Роналду тооны харьцааг тэнцүүлж чадсан юм. Хэдийгээр бүтэн оноо авч чадаагүй ч Реал Мадрид лигийг ганцаараа тэргүүлсэн хэвээр үлдлээ. Улирлын эхэнд Сантьяго Бернебауд Диего Коштагийн оруулсан гоолын ачаар 1:0-ээр ялалт байгуулсан Атлетико Мадрид 1951 оноос хойш анх удааг нэг улиралд хөрш багаа 2 хожсон амжилт үзүүлэхэд тун ойрхон байв. Тоглолтын дөнгөж 3 дахь минутанд Атлетикогийн отон тоглолтонд шахах оролдлого амжилтгүй болж, А.Ди Мариагийн дамжуулалтаар К.Бензема гоол оруулан, тооны харьцааг нээсэн. Үүний дараахан С.Рамос торгуулийн талбайд ирэх зун Бразилд нэг баг болон тоглох Д.Коштаг унагасан ч шүүгч алдаа өгсөнгүй. Ерөөс энэ тоглолтонд Д.Кошта маш идэвхтэй байсан бөгөөд Пепе, С.Рамос нарыг хэд хэдэн удаа аргалж, сугарч гаран боломж үүсгэж байсан ч гоол оруулж чадсангүй. Чухам энэ тоглолтоос нь Испаний шигшээ яагаад түүнийг багтаа авахыг хүссэнийг нь ойлгож болох байх. Тэр үнэхээр сайн тоглосон. Гэхдээ Атлетико гоол алдснаасаа хойш уйгагүй довтлосоор 1-р үе дуусахад илүү гарч чадсан юм. Хаалгач Д.Лопезийн байрлалын алдааг ашиглан Коке эхний гоолыг 28 дахь минутанд оруулсан бол шүүгчийн мэдлийн цагт багийн ахлагч Габи 30 гаруй метрээс алсын цохилтоороо гоол оруулж, тооны харьцааг 2:1 болгожээ. И.Касильясийг сэлгээнд суулгаж буй Д.Лопез энэ удаад нисэлтийг тооцоолж чадсангүй. Гэхдээ түүний хэд хэдэн хаалтыг, ялангуяа Д.Коштагийн хаалгачийн эсрэг ганцаар гарч ирэн цохисон бөмбөгийг хаасныг онцлох хэрэгтэй. Нөгөө талд залуу Бельги хаалгач Т.Куртуа маш завгүй байлаа. Тэрээр К.Роналду, Г.Бэйл, К.Бензема, А.Ди Мариа нарын энэ улирлын хамгийн аюултай довтлогооны хослолын цохилтуудыг ээлж дараалан хааж, яагаад өөрийгөө дэлхийн хамгийн ирээдүйтэй, авьяаслаг хаалгач вэ гэдгийг батлан харууллаа. Дасгалжуулагч К.Анчелотти 71 дэх минутанд хамгаалагч Д.Карвахалийг сэлгээгээр гаргаж ирсэн нь тоглолтын хэмнэлд өөрчлөлт оруулж, баруун жигүүрээр Реал гол довтлогоогоо хийх болсон. Улмаар түүний зүтгэлтэй тоглолтын ачаар дамжуулсан бөмбөг нь явсаар К.Роналдуд ирэн, Португал тоглогч ч ямар ч алдаа гаргасангүй цохилтоо гүйцэтгэн тоог тэнцүүллээ. Цаг дуусахад 8 минут дутуу байсан юм. К.Роналду 23 гоолтойгоор мэргэн буучдын жагсаалтыг тэргүүлж байна. Тоглолтын турш 2 багийн тоглогчид хэд хэдэн аюултай хамгаалалтыг хийж, мөн үл ойлголцох асуудал үүсч байсан. Цөөнгүй жүжиглэлт, шүүгчээс торгуулийн цохилт хүсэх зэрэг үйл явдлууд болсон юм. Эдгээрээс Пепегийн жүжиглэж унасныг, Атлетикогийн туслах дасгалжуулагч Бургосын шүүгчийг мөргөх дөхснийг онцолж байна. Атлетико Мадрид 2007 оноос хойш анх удаа хөрш багтаа хожигдолгүй улирлыг өнгөрүүлж байна. Реал сүүлийн 15 тоглолтондоо лигтээ Атлетикод хожигдсонгүй. Барселона энэ өдөр Альмериаг 4:1-ээр хожсноор Реалд оноо ойртсон ч тэд тэргүүллээ алдаагүй. Одоогоор Реал Мадрид 64 оноотой, Барселона 63 оноотой, Атлетико Мадрид 61 оноотойгоор тэмцээнээ үргэлжлүүлж байна. 
Б.Ирээдүй | GoGo.mn Монгол Улсын гавъяат тамирчин Ц.Шаравжамц өнөөдөр сагсан бөмбөгийн клубынхаа нээлтийг хийлээ. Гавъяатын хоёр хүү болох Ш.Энхийн-Од, Ш.Мөнхийн-Од өсвөрийн сагсан бөмбөгийн аварга шалгаруулах тэмцээнд түрүүлж, нэг хүү нь шилдэг тоглогчоор шалгарч мөн шигшээ багт багтсан билээ. Үүний дараахан Ц.Шаравжамц гавъяат хүүхдийн клуб байгуулж хоёр хүүгээ өөрөө дасгалжуулна гэдгээ фейсбүүк хуудаснаа бичсэн. Түүний том хүү нь 15 настай атлаа 191 см өндөр аж. Гавъяатыг клуб нээх талаар бичингүүт л суралцах хүүхдийн тоо шуудхан бүрдчихсэн. Тэрээр 10-15 насны охид, хөвгүүдийг дасгалжуулахаар "Старс" клубынхаа үйл ажиллагааг албан ёсоор эхлүүллээ. 1  
У.Бадамцэцэг | GoGo.mn "SBL Хасын Хүлэгүүд"-ийн дээд лигийн багийн довтлогч спортын мастер Баттүвшингийн Билгүүн 2013-2014 оны улирлын тоглолтын хамгийн үнэ цэнэтэй тоглогчоор нэрлэгдлээ. Монголын үндэсний сагсан бөмбөгийн холбооны хэвлэлийн бага хурлын үеэр шилдэг тоглогчийнхоо нэрийг ийнхүү албан ёсоор зарлалаа. Маргааш 19:00 цагаас "SBL Хасын Хүлэгүүд" аваргын төлөө эхний цувралаа "Харцага" багийн эсрэг хийнэ. Тоглолтын үеэр шилдэг тоглогчийн шагналыг гардуулан өгөх юм байна. 2  
Х.Көгершин | GoGo.mn Украины Дээд Радагаас эрхийг нь түтгэлзүүлсэн ерөнхийлөгч Виктор Янукович Украины хүн амыг хамгаалахын тулд ОХУ-ын зэвсэгт хүчнийг ашиглах хүсэлтээ Владимир Путинд илгээжээ. Энэ талаар НҮБ-ын Аюулгүйн зөвлөлд суугаа ОХУ-ын байнгын төлөөлөгч Виталий Чуркин өчигдөр болсон ээлжит бус хуралдааны үеэр хэлсэн байна. "Улс орон иргэний дайны ирмэгт байна. Тиймээс Украинд хууль ёс, дэг журам, амар амгалан байдал тогтоож, Украины ард түмнийг хамгаалахын тулд ОХУ-аас цэрэг оруулахыг Владимир Владимирович Путин танаас хүсэж байна. Виктор Янукович. 2014 оны гуравдугаар сарын 1" гэсэн хүсэлтийн хуулбарыг Чуркин НҮБ-ын Аюулгүйн зөвлөлийн хуралдааны үеэр үзүүлсэн байна. Гэвч НҮБ-ын Аюулгүйн зөвлөлд суудаг бусад улс орны төлөөлөгчид тус хүсэлтийн үнэн эсэхэд эргэлзэж буйгаа илэрхийлж, ямартай ч ОХУ Крымын хойгоос цэргээ даруй татах хэрэгтэй гэжээ. 3 1  
Т.Бүрэн | GoGo.mn ОХУ-ын Холбооны зөвлөл Украинд цэргийн хүч ашиглах зөвшөөрлийг В.Путинд олгосноор дайн дэгдэх эсэх талаар хоёр өдөр дараалан маргалдаж байна. Үүнээс үүдэн эцсийн шийдвэр гараагүй нь ойлгомжтой. Украин ч мөн л тайм-аут авлаа. Хөрш зэргэлдээх орны нутаг дэвсгэрт цэргийн ажиллагаа явуулах тухай мэдээ бөмбөг тэсрэх мэт болгосон ч эхний байдлаар сэтгэлийн хөөрөл бага зэрэг буурч, нөхцөл байдалд Киев харьцангуй тайван хандаж эхлэв бололтой. Ингээд зогсохгүй яриа хэлцэлд хүрэхийг эрмэлзэж байна хэмээн "Коммерсант" сонинд бичжээ. Дээд Рада бүх гэрээ хэлэлцээрийг хүчингүй болгоно гэж байснаа "Өмнө нь гарын үсэг зурсан гэрээ хэлцлийг цаашид мөрдөхөд бэлэн" гэдгээ онцолсон байна. "Украины нутаг дэвсгэрт амьдарч байгаа иргэдийн үндсэн эрх, эрх чөлөөг хангах, дуртай хэлээр чөлөөтэй ярих, шашин шүтлэг, үзэл бодлоо илэрхийлэх яьдлыг бүрэн хангана" хэмээн Рада Москвад амлав. Ингээд зогсохгүй Москватай тулалдах бодол огтхон ч байхгүй гэдгээ бараг л ойлгуулж амжлаа. "Аливаа зөрчлийг зөвхөн тайван замаар, хүч хэрэглэлгүй, олон улсын зуучлагчдыг ашиглан шийдвэрлэх ёстой" хэмээн Украины парламентын мэдэгдэлд дурдсан аж. Крымд цэргийн үйл ажиллагаа явуулах нөхцөлд Киев уян хатан тактик явуулахыг илүүд үзсэн бололтой. Москватай шууд сөргөлдөхөөс зайлсхийн, өөртөө аль болох олон орон татах, Украиныг дэмжигчдийг их хэмжээгээр оролцуулах, олон улсын улс төр-дипломат фронтыг бүрэлдүүлэн, Орост дарамт үзүүлэх замыг сонгож байна" хэмээн "Коммерсант" үзэж байна. Крымд цэргийн үйл ажиллагаа явуулах нөхцөлд Киев уян хатан тактик явуулахыг илүүд үзсэн бололтой. Москватай шууд сөргөлдөхөөс зайлсхийн, өөртөө аль болох олон орон татах, Украиныг дэмжигчдийг их хэмжээгээр оролцуулах, олон улсын улс төр-дипломат фронтыг бүрэлдүүлэн, Орост дарамт үзүүлэх замыг сонгож байна" хэмээн "Коммерсант" үзэж байна. Ойрын хугацаанд Украинд гадаадын өндөр албан тушаалтнууд-НҮБ-ын Ерөнхий нарийн бичгийн даргын орлогч Ян Элиассон мөн АНУ-ын төрийн нарийн бичгийн дарга Жон Керри очно. Украинд арми бараг байхгүй гэж хэлж болох гэнэ Украинд арми бараг байхгүй гэж хэлж болох гэнэ. ЗХУ-ыг бутран унах үед тус улсад 6100 танк, 1100 байлдааны онгоц, цэргийн хүчирхэг гурван бүс, гурван ч агаарын арми байсан гэдэг. Ийм байдлаараа Украин АНУ, Орос, Хятадын дараа орж байсан юм. Гэвч сүүлийн 20 жилийн дотор тус улсын зэвсэгт хүчинд ихээхэн өөрчлөлт орсныг "Москвагийн комсомолец" сонинд онцолжээ. 2017 он гэхэд армийн бие бүрэлдэхүүнийг 70 мянга хүртэл бууруулахаар төлөвлөөд зогсохгүй байлдааны зэвсэг техникээ ч багасгахаар шийдсэн гэнэ. Гэвч ихэнх зэвсэг, техник хэрэгсэл нь ажиллагаагүй гэж тус сонин үзэж байгаа юм. Хэрэв оросууд цэргээ орууллаа гэхэд зөвхөн иргэний хөдөлгөөний идэвхтнүүд л аюул занал учруулж болзошгүй. Бүх нийтийн дайчилгаа ч зохиомол ажиллагаа. Харин үнэхээр тийм зүйл болох тохиолдолд Украины зүүн хэсэгт замбараагүй байдал үүсч болох юм хэмээн бэлтгэл хурандаа Виктор Мураховский "Ведомости" сонинд өгсөн ярилцлагадаа дурдав. Үүнийг Ерөнхий сайд Арсений Яценюк ч бүрэн хүлээн зөвшөөрчихөөд байна. Тиймээс Украины армийн өнөөгийн байдлыг харгалзвал оросууд цус асгаруулж, дайн тулаан бололгүй санасандаа хүрэх болно хэмээн ихэнх мэргэжилтнүүд үзэж байна. 
Х.Көгершин | GoGo.mn Украины экс ерөнхийлөгч Виктор Янукович өнгөрсөн шөнө нас баржээ. Энэ талаар Евромайданы идэвхтэн Михаил Лебедь мэдээлсэн байна. Михаил Лебедь нь өнгөрсөн оны арваннэгдүгээр сараас эхэлсэн Украины эсэргүүцлийн жагсаалд идэвхтэй оролцож явсан жагсагчдын нэг юм. "Янукович нас баржээ. Энэ талаар надад Ростовийн Клиник эмнэлгийн зүрхний эмчилгээний тасагт ажилладаг найз маань утсаар хэллээ. Янукович өнгөрсөн шөнө 11 цагийн үед зүрхний шигдээсийн улмаас эмнэлэгт хүргэгдсэн бөгөөд цагийн дараа нас барсан байна" гэж Михаил фейсбүүк хуудаснаа мэдээлсэн юм. Михаил Лебедь нь өнгөрсөн оны арваннэгдүгээр сараас эхэлсэн Украины эсэргүүцлийн жагсаалд идэвхтэй оролцож явсан жагсагчдын нэг юм. Харин Ростовын Эрүүл мэндийн газраас Януковичийн үхлийн тухай ямар нэг мэдээлэл, тайлбар өгөхөөс татгалзсан байна. Украины Дээд Рада Януковичийн ерөнхийлөгчийн эрхийг түтгэлзүүлсний дараа тэрбээр Крымын хойг руу зугтсан билээ. Оросын эрх баригчдад түүний аюулгүй байдлыг хангах хүсэлт илгээж, Оросын тал хүсэлтийг хүлээн авсан юм. Үүний дараа тэрбээр өнгөрсөн сарын 27-нд Ростов руу онгоцоор ирсэн юм. Янукович нас барсан гэх мэдээ Орос болон Украины хэвлэл мэдээллээр тараад байгаа юм. 12 2  
А.Наранцацрал | GoGo.mn Америкийн кино академийн дээд шагнал болох "Оскар" гардуулах ёслол хоёр хоногийн өмнө болж, 24 номинацийн ялагчдыг тодруулсан билээ. Зохион байгуулагчид тус наадамд нэр дэвшсэн ч шагнал хүртээгүй уран бүтээлчдийн сэтгэлийг засах үүднээс гар хоосон буцаадаггүй гэнэ. Энэ жил "Оскар"-ын шагналгүй хоцорсон гол болон туслах дүрийн жүжигчид, найруулагчдад нийт 80 мянган ам.долларын үнэ бүхий гарын бэлэг бэлджээ. Тухайлбал, Япон, Лас-Вегас, Хавайн арлууд, Канад руу аялах эрхийн бичиг, алдартай эмнэлэгт үс шилжүүлэн суулгах үйлчилгээний эрхийн бичиг, швейцарь цаг, брэндийн гутал, гоо сайхны бараа бүтээгдэхүүн бэлэгний жагсаалтад багтсан байна. Түүнчлэн ус шүүгч, бялдууржуулах төвд хичээллэх эрхийн бичиг байхаас гадна шоколад, чихэр, бохь, дарс, зөгийн бал, ургамлын цай зэрэг сонирхолтой бэлгүүд бэлдсэн ажээ. 3  
Э.Оргил | GoGo.mn Монголд анх удаа хүүхдэд элэг шилжүүлэн суулгах мэс засал хийснээс хойш 12 хонолоо. Хүүхэд болон түүнтэй хамт энэ мэс заслыг хийлгэсэн хүний бие ямар байгааг Улсын нэгдүгээр төв эмнэлгийн дэргэдэх Элэг шилжүүлэн суулгах үндэсний багийн ахлагч, доктор, профессор О.Сэргэлэнгээс тодрууллаа. Элэг шилжүүлэн суулгуулсан том хүн, хүүхэд хоёрын бие ямар байна вэ? Дөрвөн настай хүү, том хүн хоёрын бие сайн байгаа. Доноруудын бие мөн сайн, дөрвүүлээ эмнэлэгт хэвтэж байна. Удахгүй хоёр донороо эмнэлгээс гаргана. Хүүгийн ээж нь донор болсон учир хүүхэдтэй нь хамт үлдээлгүй болохгүй. Хүүхэд орноосоо босож байгаа юу? Хүүхэд маань босоод гүйж яваа. Том хүн ч ялгаагүй босоод явж байна. Мэс заслын дараа аль болох хурдан хөдөлгөөнд оруулах ёстой байдаг юм. Бага насны хүүхдийг аргадаж, эвийг нь олж босгож, явуулахгүй бол болдоггүй юм байна. Бид нар хүүхдэдээ тоглоом хүртэл авчирч өгч байгаад босгосон. Манай эмч нар анх удаа хүүхдэд энэ нарийн түвэгтэй мэс заслыг хийлээ. Энэ мэс заслыг хүүхэд, том хүнд хийхэд ямар ялгаа байв? Хүүхдэд элэг шилжүүлэн суулгах нь том хүнийхээс өөр байдаг. Хагалгаа хүүхдэд 11 цаг, том хүнд 14 цаг үргэлжилсэн. Ер нь том хүний хагалгаа дунджаар 14-16 цаг үргэлжилдэг. Хүүхдэд бол хагалгааны үйл явц, үе шат адилхан ч гэсэн оёдол тавих талбай хүртэл бага учир арай богино хугацаа зарцуулдаг юм байна. Энэ хүмүүсийг БНСУ руу явуулж хяналтад байлгах шаардлага бий юү? Монголдоо элэг шилжүүлэн суулгуулсан хүмүүсээс эхний гурвыг нь БНСУ руу явуулсан. Түүнээс хойш хагалгааны дараах менежментийг манай эмч нар өөрсдөө хийж чаддаг болсон учир явуулах шаардлагагүй. Дараагийн хагалгааг хэзээ хийхээр төлөвлөж байна вэ? 13 дахь хагалгааг 5-6 дугаар сард бид нар бие даан хийнэ. Харин БНСУ-ын "Асан" анагаах ухааны төвийн багтай хамтран хэрэгжүүлж буй төслийн хүрээнд ирэх есдүгээр сард хамтарсан хагалгаа хийхээр төлөвлөсөн. Элэг шилжүүлэн суулгах мэс заслыг Монголд нутагшуулах таван жилийн хугацаатай төсөл дөрөв дэх жилдээ хэрэгжиж байна гэв. Хүүхдэд элэг шилжүүлэн суулгах мэс заслыг үндэсний багийнхан болон БНСУ-ын "Асан" анагаах ухааны төвийнхөн ЭХЭМҮТ-ийн эмч нартай хамтран хийсэн. Хагалгаа хийсэн өдрөөс эхлэн тус эмнэлгээс хүүхдийн мэс заслын эмч нар ээлжлэн Нэгдүгээр эмнэлэгт байрлаж, хагалгааны дараах хяналтыг тавьсан байна. Хүүхдийн эмч нарын багийнхан өнөөдрөөс хэвийн байдалд шилжин, өдөртөө нэг удаа хүүхдэд үзлэг хийж байхаар болжээ. 3 
| GoGo.mn Ерөнхийлөгч Засгийн газарт чиглэл өгөх тухай зарлиг гаргажээ. Монгол Улсын Ерөнхийлөгч Ц.Элбэгдорж, Ерөнхий сайд Н.Алтанхуяг нарын гарын үсэг зурсан уг зарлигт өвлийн спортыг дэмжих чиглэлийг тусгасан байна. Энэ зарлигт Монгол Улсад өвлийн спортыг хөгжүүлэх, өвлийн спортоор хичээллэхэд таатай орчин, нөхцөл бий болгох, өвлийн спортын төрлүүдийг сурталчлан таниулахад чиглэсэн арга хэмжээнүүд авч хэрэгжүүлэхийг Засгийн газарт чиглэл болгожээ. Энэ нь хүүхэд, залуучуудыг нийтийн биеийн тамираар хичээллүүлэх, эрүүл чийрэг бие бялдар, өв тэгш хүмүүжил төлөвшүүлэх, олимп, тив, дэлхийн спортын уралдаан, тэмцээнд амжилттай оролцох баг, тамирчид бэлтгэх үндэс тавих зорилготой юм байна. Мөн өвлийн спортын тамирчдыг ивээн тэтгэх, урамшуулах, өвлийн спортын барилга байгууламж барих, шинэ технологи нэвтрүүлэх зэргээр эх орондоо өвлийн спорт хөгжүүлэхэд хувь нэмэр оруулахыг төрийн бус байгууллага, тамирчид, багш дасгалжуулагчид, бизнесийн байгууллагад уриалсан байна. Зарлигт: 1/Өвлийн спортыг хөгжүүлэх орчин үеийн шаардлага, стандарт хангасан, задгай болон битүү барилга байгууламжийн цогцолборыг нийслэл Улаанбаатар хот болон боломжтой бусад суурин газарт бариулах, зохих хөрөнгө оруулалтыг төр, хувийн хэвшлийн түншлэл, хамтын ажиллагаанд тулгуурлан шийдвэрлэх; 2/Ерөнхий, мэргэжлийн болон дээд боловсролын байгууллагын хичээлийн сургалтын хөтөлбөрт өвлийн спортын төрлүүдээс тусган, өвлийн улиралд дадал болгон хэвшүүлэх, сурагч оюутныг өвлийн спортоор хичээллэх таатай орчин нөхцлөөр хангах, энэ чиглэлээр биеийн тамирын багш нарыг мэргэшүүлэх; 3/Үндэсний шигшээ багийн өвлийн спортын олимп, тив, дэлхийн уралдаан, тэмцээнд оролцох төрлийг нэмэгдүүлэх чиглэлээр шат дараатай арга хэмжээ авч хэрэгжүүлэх; 4/Өвлийн спортын барилга байгууламжийн цогцолборт түшиглэн уралдаан, тэмцээн зохион байгуулах, Монгол Улсын тамирчид гадаадын баг, тамирчидтай бэлтгэл хийх, хамтран ажиллахыг хөхүүлэн дэмжих талаар тусгажээ. Энэ зарлигийг хэрэгжүүлэх арга хэмжээний төлөвлөгөө баталж, хэрэгжилтийн талаар Монгол Улсын Ерөнхийлөгчид болон олон нийтэд жил бүр мэдээлж байхыг Засгийн газарт үүрэг болгожээ. Мөн өвлийн спортын тамирчдыг ивээн тэтгэх, урамшуулах, өвлийн спортын барилга байгууламж барих, шинэ технологи нэвтрүүлэх зэргээр эх орондоо өвлийн спорт хөгжүүлэхэд хувь нэмэр оруулахыг төрийн бус байгууллага, тамирчид, багш дасгалжуулагчид, бизнесийн байгууллагад уриалсан байна. 
У.Бадамцэцэг | GoGo.mn "Шинэчлэлийн Засгийн газар энэ жил хөдөлмөр эрхлэлтийг дэмжсэн 9 чиглэлийн хөтөлбөр хэрэгжүүлнэ. Үүний дотор ахимаг насны иргэдээ ажилтай болгох бодлого багтсан" гэж Ерөнхий сайд Н.Алтанхуяг "40-өөс дээш насны иргэдийн хөдөлмөр эрхлэлтийг дэмжих хөтөлбөр"-ийн нээлт дээр хэллээ. ЖДҮ-ийг дэмжихэд зориулж энэ жилийн төсөвт тусгасан 17 тэрбум төгрөгийн эх үүсвэрээс 40-өөс дээш насныхан зээл авах боломжтой Өнөөдрийн байдлаар улсын хэмжээнд 40-өөс дээш насны ажил идэвхтэй хайж байгаа 12 мянган иргэн Хөдөлмөр эрхлэлтийн мэдээллийн санд бүртгэлтэй байна. Үүнээс 3500 гаруй нь нийслэлд. Эхний ээлжинд энэ жил 40-өөс дээш насны дор хаяж 3000 иргэнийг ажил, орлоготой болгоход төр дэмжлэг үзүүлнэ. Энэ насны иргэдэд Хөдөлмөр эрхлэлтийн үйлчилгээний төвөөс нийгмийн үйлчилгээний чиглэлээр ажил санал болгож, хийсэн ажилд нь хөлс урамшуулал олгох юм. Өөрөөр хэлбэл, сургууль цэцэрлэгийн орчимд явган хүний гарц зохицуулах, иргэдийг осол гэмтлээс урьдчилан сэргийлэх эргүүлийн ажлууд, байгаль хамгаалах болон нөхөн сэргээх төслүүдэд хамрагдаад урамшуулал авч болно гэсэн үг. Түүнчлэн, 40-өөс дээш насны иргэд дангаараа буюу хамтраад хувийн аж ахуй эрхлэх тохиолдолд тоног төхөрөөмж авах, үйлдвэрлэсэн бүтээгдэхүүнийг нь борлуулахад дэмжлэг үзүүлнэ. Эхний ээлжинд энэ жил 40-өөс дээш насны дор хаяж 3000 иргэнийг ажил, орлоготой болгоход төр дэмжлэг үзүүлнэ. Төмс хүнсний ногоо, жимс жимсгэнэ тариалах, оёдол урлалын үйлдвэрлэл эрхлэх гээд олон хэлбэрээр хувийн аж ахуй эрхлэх иргэд энэ хөтөлбөрт хамрагдан төрөөс дэмжлэг авч болно. Дээрх чиглэлүүдээр 40-өөс дээш насны иргэдийн хөдөлмөр эрхлэлтийг дэмжихэд зориулж энэ жил 3,1 тэрбум төгрөг төсөвлөжээ. ЖДҮ-ийг дэмжихэд зориулж энэ жилийн төсөвт тусгасан 17 тэрбум төгрөгийн эх үүсвэрээс 40-өөс дээш насныхан зээл авах боломжтой. 2  
| Khuvsgulnews.mn Хамгийн арвин ойн нөөцтэй Хөвсгөл аймгийн сумдыг нэгдсэн халаалтад холбохгүй бол ойрын жилүүдэд ой мод устах аюул нүүрлэжээ. Хэдийгээр нүүрсний ордууд нь ойрхон байрлалтай ч орд ашиглах боломжгүйгээс зөвхөн нэг сумын төрийн захиргааны байгууллагууд өвлийн турш 500 машин мод түлдэг. Жилийн жилд хөнддөг ч ажил хэрэг болоогүй энэ асуудлыг УИХ-ын гишүүн Л.Энх-Амгалан тойрогтоо ажиллах үеэр иргэдээс тавьсан байна. Үүнээс гарах гарц нь нүүрсний ордыг ашиглах явдал юм. Хөвсгөл аймаг 23 сум, нэг тосгонтой. Эдгээр бүх сумын сургууль, цэцэрлэг, эмнэлэг гэх мэт төрийн байгууллага өвөлдөө мод түлж, үйл ажиллагаагаа явуулдаг. Энэ нь ойн санг хамгаалах, ойн хортон шавьжтай тэмцэх, ойн түймрээс сэргийлэх, иргэд таримал ой тарьсан тохиолдолд төрөөс урамшуулах зэрэг заалттай, өнгөрсөн онд УИХ-ын чуулганаар гишүүн Л.Энх-Амгалан болон нэр бүхий гишүүдийн батлуулсан "Ойн тухай хууль"-тай зөрчилдөж байгаа юм. Зөвхөн нэг сум гэхэд жилдээ 200 машин мод түлдэг. Улаан-Уул сумын төрийн захиргааны байгууллагууд нэг жилийн турш 500 машин мод түлж байгаа. Энэ үзэгдэл олон суманд байгаа. УИХ-ын гишүүн Л.Энх-Амгалан, "Зөвхөн нэг сум гэхэд жилдээ 200 машин мод түлдэг. Улаан-Уул сумын төрийн захиргааны байгууллагууд нэг жилийн турш 500 машин мод түлж байгаа. Энэ үзэгдэл олон суманд байгаа. Төрийн байгууллага байгаль орчноо сүйтгэдэг энэ үзэгдлийг зогсоох ёстой гэж асуулга явуулсан. Шаардлагатай тогтоол гаргуулахаар ажиллаж байна" гэж ярьжэээ. Хөвсгөл аймаг гэлтгүй ойтой бүх аймгийн хувьд нойтон модоор түлш бэлтгэх үзэгдэл нийтлэг. Энэ байдлаас гарахын тулд төр ногоон бодлого баримтлах, гаргасан хуулиа хэрэгжүүлэх ажлыг өөрийн өмчийн байгууллагуудаас эхлэх нь иргэдийг ой руу ханцуй шамлан орохгүй байхад үлгэр жишээ болно. Үүний тулд төрийн байгууллагуудыг нэгдсэн халаалтын горимд шилжүүлж, ойролцоох нүүрсний уурхайг сэргээх шаардлагатай. Гэтэл Дархадын хотгорт байдаг нүүрсний орд тусгай хамгаалалтын нутагт оршдог. Тиймээс тусгай хамгаалалттай газар нутгийн хил хязгаарыг шинэчилж тогтоовол энэ нүүрсний ордыг зөвхөн сумдын нэгдсэн халаалтын зориулалтаар ашиглах нөхцөлтэйгээр тусгай хамгаалалтаас гаргах шаардлага байгаа юм. Нөгөөтэйгүүр хамгийн гол залуу ой Дархадын хотгорт байгаа. Тиймээс Дархадын хотгор дах сумдыг ойрын хугацаанд төрийн зүгээс шинэ сумын төв, жишиг сумын төвийн сүлжээнд хамруулж, нэгдсэн халаалтын асуудлыг шийдэх нь зүйтэй юм. Нөгөө талаас иргэдийг шатсан, унасан модыг түлшиндээ ашигла гэдэг боловч уулын оройгоос шатсан мод авахад хүндрэлтэй. Тиймээс ойн зам гаргахад анхаарч, түлшинд ашиглах ойн судалгаа хийхэд хөрөнгө гаргах хэрэгтэй юм. Ингэснээр иргэд байгаль орчноо сүйтгэлгүйгээр түлшний хэрэгцээгээ хангах боломж бүрдэнэ. 
Б.Нямдарь | GoGo.mn Сүүлийн үед орон сууцны нийт квадрат метрийн талбайд тагтны хэмжээг оруулах болсон. Гэвч тагтыг угаасан хувцсаа тохох, хүүхдээ хаана тоглож байгааг харах, гэрийн эздийн тамхи татах цэг болгох, хэрэглэхгүй эд зүйлсээ байрлуулах гэх мэтэд л ашиглахаас биш байнга хэрэглээд байх нь ховор. Тэгвэл орон сууцны тагтыг хүн амрах, алжаал тайлах, бараг бүхэл бүтэн нэг өрөө болгож болдог жишээг фото зургаар танд хүргэж байна. Зарим тагтыг ажлын өрөө болгосон бол заримыг нь өглөөний цай уух мөн хосуудын романтик нөхцлийг бүрдүүлэх орчин болгож өөрчилжээ.     12  
М.Жаргал | GoGo.mn Газар зохион байгуулалтын 2014 оны төлөвлөгөөнд тусгагдсан давхар гараж барих асуудлаар Баянгол дүүргийн Засаг дарга Д.Оросоо болон Өмч, газрын харилцааны албаныхан гараж эзэмшигч, ашиглагч иргэдийг хүлээн авч уулзан, санал бодлоо солилцлоо. Энэ үеэр нийт 11 байршилд дээрээ хүүхдийн тоглоомын талбайтай газар доороо авто зогсоолтой гараж, мөн олон давхар гараж барихаар төлөвлөгдсөн талаар иргэдэд танилцуулсан юм. Уулзалтанд ирсэн гараж эзэмшигч, ашиглагч иргэд олон давхар гаражийг бүгд дэмжиж байгаагаа илэрхийлээд гараж барих зураг төсөл, эдийн засгийн тооцоог хийхээр болж, саналаараа зургаан иргэн энэхүү ажил дээр хамтарч ажиллахаар болов. Төвлөрсөн гаражтай болсноор ойр орчмын хог хаягдал багасч, эрүүл аюулгүй орчин, амьдрах таатай нөхцөл бүрдэхээс гадна автомашины хулгай зэрэг элдэв сөрөг үр дагавраас сэргийлж, хотын өнгө үзэмжинд сайнаар нөлөөлнө гэдгийг албаны хүмүүс хэлж байлаа. 3  
О.Ариунбилэг | GoGo.mn Мартын 8-ны баярыг угтан эрчүүдэд хайртай ханьдаа Үндэсний портал GoGo.mn сайтаар дамжуулан хайрын үгээ илэрхийлэх боломжийг бид олгоод байгаа билээ. Хайрын захианы уралдаанд маань цөөнгүй захидал ирээд байгаа бөгөөд дүнгээ гаргахад ердөө хоёрхон хоног үлджээ. Мартын 8-ны өдөр манай сайт эмэгтэйчүүдтэй холбоотой мэдээллээр "амьсгалах" бөгөөд энэ өдөр ирсэн захидлуудыг нийтэлж, шилдэг захидлыг танилцуулах болно. Ингээд ирсэн захидлаас жишээ болгож оруулья. "Сайн байна уу? Хайрт хань, хайртай хоёр хүүгийн минь ээж чамдаа энэ хорвоогийн хамгийн сайн сайхан бүхнийг хүсэн ерөөж чин сэтгэлийн талархал гүн хүндэтгэлээ илэрхийлье. Мөн удахгүй болох Мартын-8 баярын мэндийг хүргье. Хайртай ханьдаа сэтгэлдээ тээж явдаг тэр их хайр, итгэл тэр бүхний талаар захидалдаа бичье. Юуны өмнө миний хань маш ухаалаг гэрийн эзэгтэй. Одоогоор гэртээ хүүхдээ хараад л сууж байна даа. Бид хоёр 2008 оноос л хойш өдийг хүртэл ариун нандин хайр сэтгэлийн холбоогоор холбогдож хоёр биедээ итгэл өгч, хоёр сайхан хүүхдийн аав ээж болцгоосон. Одоо бага нь сар хүрэх гэж байна. Амьдралын хуудас нэг нэгээр эргэж, амьдралын мод нэг нэг навчаар ногоорч, бидний амьдралын түүх өдөр өдрөөр баяжсаар..." Та бүхэн ханьдаа зориулан хайрын үгсээ захидал болгон хүргэе гэвэл news@mongolcontent.mn хаягаар мэйл бичээрэй. 7  
| НЗДТГазар Нийслэл болон дүүргүүдийн Иргэдийн Төлөөлөгчдийн Хурлын дарга нар сар бүр ажлын уулзалт зохион байгуулдаг уламжлалтай. Энэ удаагийн уулзалт маргааш Баянзүрх дүүргийн Тамгын газарт болно. Уулзалтаар Нийслэлийн Иргэдийн Төлөөлөгчдийн Хурлын дарга Д.Баттулга болон бусад есөн дүүргийн ИТХ-ын дарга, Тэргүүлэгчдийн нарийн бичгийн дарга нар "Бичил зээл" гэсэн сэдвээр хуралдах юм. Энэ чиглэлээр тулгамдаж байгаа асуудлыг шийдвэрлэх нь хурлын зорилго гэнэ. 2014 оны нийслэлийн төсөвт бичил бизнес дэмжих хөтөлбөр хэрэгжүүлэхээр 15,2 тэрбум төгрөг тусгасан юм.  
У.Бадамцэцэг | GoGo.mn Зургадугаар сараас эхлэн Улаанбаатар-Парис чиглэлд шууд нислэг үйлдэх болсон. Үүнтэй холбогдуулан Франц улсаас Монгол Улсад суугаа Онц бөгөөд бүрэн эрхт элчин сайд Ив Дэлунэ мэдээлэл өглөө. Тэрээр "Шууд нислэг үйлдэх болсон нь хоёр орны харилцаанд нэгэн шинэ холбоос боллоо. Франц улс дэлхийн хүн бүрийн очих дуртай аялал жуулчлалын томоохон бүс нутаг яах аргагүй мөн. Монгол орны хувьд улс төр, нийгэм эдийн засаг, аялал жуулчлал, соёлын харилцааг дээд төвшинд эрчимжүүлэхэд маш чухал алхам боллоо. 2013 онд Франц улсаас Монгол Улсад 10 мянган жуулчин ирсэн. Энэ тоогоороо баруун Европоос монголд жуулчилсан хүмүүсийн тоогоор тэргүүлж байгаа" гэдгийг хэллээ. Шууд нислэг үйлдэж байгаатай холбоотой визний журмандаа зарим нэг өөрчлөлт оруулсан гэдгийг ч хэллээ. Тэрээр "Виз авах нөхцөл нь хэвээрээ. Харин Парис руу шууд нислэгтэй холбоотой визний бичиг материал хүлээж авснаас хойш хурдан хугацаанд хариу өгөх болно" гэдгийг хэллээ. Мөн гуравдугаар сарын 1-нээс эхлэн дипломат пасторттой иргэд Франц улсад визгүй зорчихоор болжээ. Агаарын тээврийн "Хүннү эйр" компани 2014 оны 6 дугаар сарын 9-ний өдрөөс эхлэн Франц улсын нийслэл Парис хотын чиглэлд шууд нислэг хийж эхэлнэ. 120 хүний суудалтай Аэрбус А319 агаарын хөлгөөр үйлдэх энэхүү нислэг Улаанбаатар хотоос өглөөний 07 цагт хөөрч Парис хотын "Шарль Де Голль" олон улсын нисэх буудалд орон нутгийн цагаар 13 цагт буух ба харин Парис хотоос 14 цаг 30 минутаас нисч Улаанбаатар хотод дараа өдрийн өглөөний 07 цагт бууна. Аялалын нийт үргэлжлэх хугацаа 11 цаг орчим бөгөөд шатахуун цэнэглэх зорилгоор замдаа ОХУ-ын Перм хотод техникийн буулт хийнэ. Улаанбаатар-Парис чиглэлд зорчих энгийн ангилалын тийзний дундаж үнэ бүх такс, хураамж ороод нэг талдаа 1’366’700 төгрөг, хоёр талдаа 2’290’300 төгрөг, харин Парис хотоос эхлэлтэй зорчигчийн тариф нэг талдаа 692 евро, хоёр талдаа 1’070 евро байна. Тийзний үнэ тийз худалдан авах өдрийн валютын ханшаас шалтгаалан бага зэрэг өөрчлөгдөх магадлалтай. Зөвхөн хоёр орон төдийгүй Баруун европын улс орнууд руу Монгол иргэд зорчих гарцыг нэмж, тэдгээр улс орнуудаас Монголыг зорих жуулчдын тоог өсгөхөд чухал ач холбогдол бүхий энэхүү нислэгийг цаашид өргөжүүлж зах зээлийг нь бий болгох зорилтыг "Хүннү Эйр" компани хоёр үе шаттайгаар хэрэгжүүлнэ. Улаанбаатар-Парис чиглэлийн нислэг 2014 оны 6 дугаар сарын 9-ний өдрөөс 9 дүгээр сарын 5-ны өдрийн хооронд үргэлжлээд аялал жуулчлалын улиралын дараанаас түр зогсоно. Харин 2015 оноос "Хүннү Эйр" компани өөрийн агаарын хөлгийн парк бүрдүүлэх төлөвлөгөөний дагуу авч ашиглах орчин үеийн, 280 орчим хүний суудалтай, Аэрбус А330 маягын том онгоцоор бүтэн жилийн турш 2-4 удаагийн дамтамжаар энэ чиглэлд тогтмол нислэг үйлдэхээр төлөвлөж байна. Ингэснээр Улаанбаатар-Парис чиглэлд А330 агаарын хөлгөөр замдаа зогсохгүй шууд нисэх ба аялалын хугацаа 9 цаг орчим болж багасна. 5 
| Зууны мэдээ Крым дахь Татарын Ассамблей буюу Межлисийн тэргүүн, Украины дээд Радын депутат Рефат Чубаров "АВС" сонинд ярьж байна. 1944 онд Сталины зарлигаар татаруудыг нутаг зааж цөлөхөд Рефатын эцэг эх Узбекистанд иржээ. Эдүгээ 57 настай Чубаров тэнд төрсөн аж. Өнөөдөр тэрээр Крымийн хүн амын 12 хувийг эзэлдэг татаруудын лидер. Оросуудад хэзээнээсээ дургүй татарууд Крымийн хойгт Оросын цэрэг орж ирснийг таашаахгүй байна. Крымд болж буй үйл явдлын талаар та ямар бодолтой байна вэ? Энэ бол хойгийг нэгтгэх гэсэн Оросын оролдлого, цэргийн эзэрхийлэл гэдэг нь тодорхой байна. Оросууд болохоор тэднийг хэн нь мэдэгдэхгүй цэрэгжсэн бүлэглэлийн хүмүүс гээд байгаа шүү дээ? Тэд энд, Симферопольд эргүүл хийж байна. Одоо тэд Оросын армийн таних тэмдэгтэй явж байна. Тэд бол Оросын цэрэг. Хууль дүрэм, нэг улсын газар нутгийн нэгдмэл байдал зөрчигдвөл зөвхөн татаруудын хувьд бус, бүгдийн хувьд нөхцөл байдал муудна. Татарууд ямар нэг арга хэмжээг санал болгож байгаа юу? Олон улсын хамтын нийгэмлэг, тэр тусмаа Украины газар нутгийн бүрэн бүтэн байдлын төлөө дуугардаг улсууд дорвитой хариу өгөөсэй гэж хүсч байна. 1994 оны Будапештийн санамж бичигт Орос, Америк, Их Британи гарын үсэг зурсан. Тэд үүний биелэлтийг нь хянах ёстой. Мөн НҮБ байна. Олон улсын хэмжээнд баталсан, гарын үсэг зурсан бүхэн ганцхан Владимир Путиний хүсэл зоригийн улмаас хэнд ч хэрэггүй цаас болон хувирч магадгүй боллоо. Крымийн татарууд бид олон улсын эмх журмыг сахиулж, аварч чадахгүй байх. Та нар Киевийн шинэ эрх баригчдыг хууль ёсны гэж хүлээн зөвшөөрч байгаа юу? Тийм, хүлээн зөвшөөрч байгаа. Виктор Янукович Крым дахь татарууд болон дийлэнх оршин суугчдынх нь дунд ямар ч дэмжлэггүй болсон. Хууль ёсны Ерөнхийлөгч бол Янукович гэж Крымийн Ерөнхий сайд Сергей Аксенов хэлсэн шүү дээ...? Аксеновын хандлага, орос цэргүүдийн ирэлт, хойгийн статусын асуудлаар тавдугаар сарын 25-нд зарлагдсан бүх нийтийн санал асуулга зэрэг нь Оросын төлөвлөгөөний нэг хэсэг юм. Оросууд Абхаз, Өмнөд Осети дээр яаж хөдөлж байсан, яг тэрийгээ Крымд хэрэгжүүлэх гэж байна. Янукович бол зөвхөн аюулгүй байдлынхаа төлөө Оросын утсан хүүхэлдэй маягаар л ашиглагдсан. Москва болон Янукович Киевийн шинэ эрх баригчдыг "фашистууд" гэж нэрлэснийг хэрхэн үзэж байна? Санал нийлэхгүй байна. Майданд жагсаж байсан хүмүүс фашистууд биш. Тэдний дунд радикалууд байсан уу гэвэл байсан, гэхдээ тэд их цөөхөн. Хэд хоногийн өмнө татарууд Крымийн парламентын өмнө жагсаж, Москваг биш, Киевийг дэмжиж байсан. Та нар дахин жагсах уу? Би татаруудад хандаж аюултай өдөөн хатгалгаас зайлсхийхийн тулд гэртээ бүгэж, хамраа ч битгий цухуйлгаарай гэж хэлсэн. Өөрсдийгөө хамгаалах бүлгэм энэ тэр байгуулаад хэрэггүй, эзэрхийлэгчид маш сайн зэвсэглэсэн байна лээ. Оросууд Крымийг нэгтгэвэл эндхийн татаруудын байдал бүр муудна гэж бодож байна уу? Хууль дүрэм, нэг улсын газар нутгийн нэгдмэл байдал зөрчигдвөл зөвхөн татаруудын хувьд бус, бүгдийн хувьд нөхцөл байдал муудна. Крымд юу болох гээд байна аа? Мэдэхгүй, таамаглаж чадахгүй нь. Харин одоо болж буй зүйлийг гамшиг, эмгэнэл болохоос нь өмнө зогсоох хэрэгтэй. Татарууд хэзээ Крымд буцаж ирсэн юм бэ? Бид нар 1944 онд цөлөгдөж, цөллөг 1956 он хүртэл үргэлжилсэн. Бид апартейд маягийн, хууль ёсны эрхээ хамгаалах боломжгүй нөхцөлд амьдарсан. 1979-1989 онд биднийг Крымд буцаж очихыг хориглож байлаа. Гэвч бид тэмцсээр, 1980- аад оны эцсээр ЗХУ задрахад зорьсондоо хүрч чадсан. Одоо бид 300 мянгаар тоологдох болсон. 150 мянга нь Крымийн гадна амьдарч байна. Н.Мөнхжин 1 
У.Бадамцэцэг | GoGo.mn Зарим шатахуун түгээх станц бэлэн мөнгөөр шатахуун олгохгүй байгаа талаар мэдээлэл хэвлэлээр гараад байгаа. Газрын тосны газраас мэдээлж байгаагаар өчигдрийн байдлаар улсын хэмжээнд дунджаар ердийн хэрэглээний 35 хоногийн газрын тосны бүтээгдэхүүний нөөцтэй байгаа юм байна. Үүнээс А-80 43, АИ-92 автобензин 32, дизелийн түлш 42, ТС-1 22 хоногийн нөөцтэй байгаа аж. 3 1  
Т.Бүрэн | GoGo.mn 30 мянган жилийн тэртээ амьдарч байсан аварга нянг Сибирийн мөнх цэвдгээс илрүүлсэн бөгөөд тэр нь одоо ч амьдрах бүрэн чадвартай байгаа гэнэ. Эрэг хавийн газар цөмрөхөд энэ нян далайд орж амьд нялцгай биетүүдэд халдварлан, бүх дэлхий дахинаа тархах боломжтой юм байна. Якутын нутаг дэвсгэрт байх Колымийн хотгорын хөрсөнд франц-оросын эрдэмтэд хамтран судалгаа явуулахдаа нянг илрүүлжээ. Хэдийгээр бид энэ нянг олж харахгүй ч үнэхээр аварга том гэдгийг эрдэмтэд нотолж байгаа юм. Хэдэн арван мянган жилийн хугацаанд хадгалагдаад зогсохгүй цаашлаад үржих боломжтой учир эрдэмтдийн сэтгэл ихэд зовж байна. Илрүүлсэн нян хүнд аюул занал учруулахгүй ч мөнх цэвдэгт өөр төрлийн хэчнээн нян хадгалагдаж байгааг таах аргагүй. Дэлхийн дулаарал, хойд Сибирт ашигт малтмал олборлох ажиллагаа идэвхжсэн зэрэг нь эртний нянг орчин үе хүртэл дамжих боломжийг бүрдүүллээ хэмээн Францын их сургуулийн эрдэмтэн Экс-Маршелль ярьжээ. 1  
Т.Бүрэн | GoGo.mn Украины шинэ Засгийн газар макро эдийн засгийн түвшинд хүндхэн асуудлуудтай тулгараад байна. Төсвийн алдагдал, нийгмийн халамжийн мөнгө байхгүй, төрийн мэдлийн арилжаа хээл хахуульд идэгдсэн, эдийн засгийн өсөлтийг дэмжих хөшүүрэг байхгүй болжээ. 2013 оны байдлаар Украины гадаад өр 140 тэрбум ам.долларт хүрээд байна. Энэ нь тус улсын ДНБ-ний 80 хувьтай тэнцэх гэнэ. Алтны нөөц ч буурч 15 тэрбум ам.доллартай тэнцээд байгаа юм. Ерөнхий сайд Арсений Яценюкийн мэдэгдсэнээр төсөв хоосон "Сарын турш тэтгэврийг бүрэн хэмжээгээр нь олгоогүй, алтны нөөцийг хулгайлсан" гэж тэрээр Майданд үг хэлэхдээ мэдэгдсэн билээ. "Блумберг"-ийн мэдээлснээр зөвхөн улсын бондын өрөнд найман тэрбумыг төлөх ёстой. Харин ирэх жил есөн тэрбумыг төлнө. Украины үндэсний банкны тэргүүн Степан Кубивийн мэдэгдсэнээр "Гадаад хөрөнгө оруулагчдын тусламжтай санхүүгийн хүчирхэг хамгаалалтыг босгож, санхүүгийн салбар болон эдийн засгийг тогтвортой болгох боломжтой" гэжээ. Украины Засгийн газар Олон улсын валютын санд хандаж яаралтай тусламж үзүүлэхийг хүссэн юм. Тус байгууллагаас тавьсан шаардлагыг биелүүлэхэд бэлэн гэдгээ Арсений Яценюк мэдэгдээд байна. Европын холбоо болон АНУ тусламж үзүүлэхээ мэдэгдсэн бөгөөд эхнээсээ тохиролцоонд хүрч эхлэв бололтой. ОХУ үүссэн нөхцөл байдалд болгоомжлох байр суурь эзэлж өмнө нь амлаад байсан 15 тэрбум ам.долларын тусламжаа зогсоогоод байгаа юм. 1  
Б.Нямдарь | GoGo.mn 86 дахь удаагийн оскарын наадмын хөтлөгч Эллен Деженерс хэсэг одуудын хамт авахуулсан зураг твиттерт 3,2 сая гаруй удаа ретвийт хийгдэж дээд амжилт тогтоогоод байгаа. Эллений энэхүү үйлдэл зүгээр ч нэг санаандгүй зүйл биш бөгөөд тэрээр 2009 оноос хойш Оскарыг ивээн тэтгэсэн "Самсунг"-ийн "Galaxy Note 3" утасны сурталчилгаа хийснийг хүмүүс анзаарсан нь мэдээж. Тэгвэл түүний энэхүү сурталчилгаа жинхэнэ нүдээ олсон буюу тус компанийн орлогыг 1,6 хувиар өсгөж 2,5 тэрбум вон буюу ойролцоогоор 20 сая ам.долларыг авчирсан болохыг "The Wallstreet Journal" сайтад мэдээлжээ. "Самсунг" компаниас энэ жил Оскарыг ивээн тэтгэж 18 сая ам.долларыг зарцуулсан байна. ХОЛБООТОЙ МЭДЭЭ "Оскар 2014" эхэллээ уржигдар "Оскар 2014"-ын шилдэг кино "12 Years a slave" уржигдар 20 Оскарын улаан хивсний ёслол уржигдар 10 Оскарын үеэрх оддын хамтдаа авахуулсан зураг хамгийн олон ретвийт хийгдэв уржигдар 1 Эллен пицца хүргэгч залууд цайны мөнгө болгож 600 ам.доллар өгчээ өчигдөр 11  
| Өнөөдөр сонин Монголд зам тээврийн осол хэрэг өдөр бүр гарч, хүний амь эрсдэх, гэмтэж бэртэх нь буурахгүй байгаа. Ийм нэгэн ослын үеэр өөрөө гэмтсэн ч иргэний үүргээ биелүүлж, хүний амь аварсан залуутай уулзлаа. Түүнийг Б.Хүрэлбаатар гэдэг, Сонгинохайрхан дүүргийн прокурорын II газарт жолооч. Түүнтэй юу болсон талаар ярилцсанаа хүргэе. Зам тээврийн осол гарах үед та өөрийнхөө автомашинтай явж байсан юм уу. Осол хэдийд хаана болсон юм бэ? Би осол гарахын өмнөх шөнө Налайхад амьдардаг аав, ээжийндээ хоночихоод өглөө замын машинд сууж, Улаанбаатар руу явсан юм. 2013 оны арванхоёрдугаар сарын 4-ний 06.00 цаг өнгөрч байсан. Баянзүрх дүүргийн "Ургах наран" хорооллын орчимд явж байтал өөдөөс "Соната" маркийн автомашин урсгал сөрж ирээд бидний сууж явсан "Тоёота Чейзер" маркийн автомашиныг мөргөсөн. Маш хүчтэй мөргөснөөс болоод бидний сууж явсан машины мотор чихэгдэж, арын суудалд сууж явсан би хаалганы хажуугийн багана төмрийг мөргөсөн юм шиг байна лээ. Маш их цус алдсан байсан. Аль хэсэгтээ гэмтсэн юм бэ. Бие тань гайгүй юу? Гавлын яс цуурсан, хоёр нүдний ухархайн яс гэмтэж, хугарсан. Тэр төмрийг хүчтэй мөргөснөөс болж ийм гэмтэл авсан юм билээ. ГССҮТ-д Эрүү, нүүрний гэмтлийн тасагт мэс засал хийлгэж, хүнд гэмтлээ эмчлүүлж, ажилдаа орчихоод байна. Хааяа гэмтсэн хэсэг, толгой өвддөг болсон. Байнга л эм ууж байгаа. Нөгөө хоёр залуу байгаагүй бол тэр эгчийг би татаж дийлэхгүй. Тэр эгч нэлээд том биетэй хүн байсан. Тэр хоёр залуу ГССҮТ-д ажилладаг эмчийн хүүхдүүд юм билээ. Тэдэнд бас баярлалаа гэж хэлье. Тухайн үед яах ч учраа олохгүй байсаар тэдний нэрийг ч асууж чадалгүй явуулсан. Таныг шатаж байгаа машинаас хүн аварсан гэж танай прокурорын газрынхан ярьж байсан. Тийм ээ. Гэхдээ би тэр эмэгтэйг ганцаараа авраагүй л дээ. Араас ирж явсан машинаас хоёр залуу бууж ирээд хамт татаж гаргасан. Ослын дараа би хэсэг зуур ухаан балартсан юм шиг байна лээ. Сэргээд хартал миний нүүрнээс маш их цус гарч, сууж явсан машины жолооч эмэгтэй буучихсан харагдсан. Урд талын суудалд сууж явсан эгч "Авраарай, туслаарай" гэж хашгирах нь сонсогдсон. Машины шатахуун дамжуулах хоолой тасарсан, цахилгааны богино холболт үүссэнээс болсон уу, гал авалцаж байсан. Би машинаас гараад түүний сууж явсан хаалгыг онгойлгох гэтэл гацчихаж. Урд салхины шил нь хагарсан байсан болохоор түүгээр татаж гаргасан. Тэр эмэгтэйг Мөнхцэцэг гэдэг юм билээ. Налайхаас хот руу буцаж явсан гэсэн. Машинаас түүнийг гаргах гэтэл хөл нь машины моторт дарагдчихсан, хөдөлж чадахгүй байсан. Би "Машин дэлбэрэх гэж байна, хөл чинь яах вэ, амьд гарах нь чухал" гэж хэлээд түүнийг татсан. Нөгөө хоёр залуу байгаагүй бол тэр эгчийг би татаж дийлэхгүй. Тэр эгч нэлээд том биетэй хүн байсан. Тэр хоёр залуу ГССҮТ-д ажилладаг эмчийн хүүхдүүд юм билээ. Тэдэнд бас баярлалаа гэж хэлье. Тухайн үед яах ч учраа олохгүй байсаар тэдний нэрийг ч асууж чадалгүй явуулсан. Таны сууж явсан машинд жолоочтойгоо гурван хүн л сууж явсан юм уу? Үгүй ээ, дөрвүүлээ байсан. Миний хажууд 20 орчим насны нэг залуу сууж явсан л даа. Тэр осол гармагц шоконд орсноосоо болсон уу, өөр шалтгаан байсан уу, ослын газраас зугтчихсан. Тэр хоёр залуу туслаагүй бол, тэр эмэгтэйг татаж дийлэхгүй байсаар хүний амь нас эрсдэх байжээ. Харин тийм. Түүнийг машинаас дөнгөж гаргамагц, шатаж байсан машин дэлбэрсэн. Дэлбэрэлтийн долгионд нь цохигдоод би шийдэгдээд ухаан алдсан байсан. Дэлбэрэлтийн долгионоос гадна цус их алдсан маань нөлөөлж, ухаан балартсан юм болов уу гэж боддог. Энэ бүхэн маш богино хугацаанд болсон. Өмсөж явсан хүрэм, нөгөө эмэгтэйн хөл нь хүртэл галд түлэгдсэн байсан. Би хувцсаа шатаж байгааг ч мэдээгүй, ноцолдоод байсан юм шиг байна лээ. Тэр эмэгтэйн хувцас маш их цус болж, нэвтэрсэн байсан. Гэхдээ цус минийх байсан юм билээ. Тэр эгчийн хөл нь хугарсан болохоос цээж хэсгээрээ гэмтэж шархдаагүй байсан гэсэн. Хүний амь аварсан буянтай үйл бүтээжээ. Амийг нь аварсан хүнтэйгээ эргэж холбогдсон уу? Амь нас нь хутганы ирэн дээр байгаа хүнийг аврах нь иргэний үүрэг шүү дээ. Би иргэнийхээ үүргийг л биелүүлсэн. Амийг нь аварсан хүнтэйгээ эргэж уулзаж чадааг үй ээ. Тэр хүн ГССҮТ-д хэвтэж эмчлүүлж байгаа гэсэн. Манай ээжтэй утсаар ярьж, амийг нь аварсанд баярлаж буйгаа илэрхийлсэн гэнэ лээ. Ээжтэй маань л холбоотой байдаг бололтой. Эмнэлэгт хэвтэж байхад түүний нөх өр, дүү нь хэд хэдэн удаа ирж талархал илэрхийлээд, биеийг маань асуугаад явсан. Ослын буруутнууд тантай уулзаж, эмчилгээний й зардал, бусад зүйлсээр туслалцаа дэмжлэг үзүүлж байна уу? Үгүй ээ. Хэрэг шийдэгдээгүй, мөрдөн байцаалт дуусаж, Тээврийн прокурорын хяналтад шилжсэн гэсэн. Х.МӨНХЦЭЦЭГ: АМИЙГ МИНЬ АВАРСАН ЗАЛУУСТ БАЯРЛАСНАА ИЛЭРХИЙЛЖ ЧАДААГҮЙ Л БАЙНА "Ургах наран" хорооллын хажуугийн замд 2013 оны арванхоёрдугаар сарын 4-ний үүрээр болсон ослын үеэр шатаж буй машинаас гарсан эмэгтэйг ГССҮТ-д эмчилгээ хийлгэж байхад нь уулзав. Гурван сарын өмнө хийлгэсэн мэс засал үр дүнд хүрээгүй учраас тэрбээр мэс засалд дахин орохоор хагалгааны өмнөх эмчилгээ хийлгэж буй аж. Таныг Б.Хүрэлбаатар нарын гурван залуу аварчээ. Чухам юу болсон талаар ярьж өгөөч. Өнгөрсөн арванхоёрдугаар сарын 4-ний өглөө эрт Налайхаас хот руу явах машины урд суудалд нь сууж явсан юм. Замаас нэг залуу суусан нь Б.Хүрэлбаатар байсан. Ингээд дөрвүүлээ хот руу орж явтал "Ургах наран" хорооллын дэргэд гэрэл нь бараг мэдэгдэхгүй, нэг машин урсгал сөрж ирээд, яах ийхийн зуургүй бидний сууж явсан машиныг мөргөсөн. Сэргээд хартал машины мотор нь арагшаа чихэгдэж, миний хөлийг дарчихсан, хөл хугарсан бололтой маш их өвдөж байсан. Жолооч эмэгтэй машинаа унтрааж чадахгүй, кундактор нь хаана байгаа нь мэдэхгүй болсон байсан гэсэн. Машин юунаас болж шатсан юм бол? Ослын улмаас шатахууны хоолой нь гэмтэж, мотор руугаа бензинээ цацсан юм шиг байна лээ. Энэ үед цахилгааны богино холболт үүсэж, яах ийхийн зуургүй машин шатаж эхэлсэн. Би "Амь авраарай, туслаарай" гээд эргээд хартал, ард сууж явсан Б.Хүрэлбаатар цусанд будагдчихсан ухаангүй байсан. Тэр үед түүнийг амиа алдсан юм байх гэж бодож байлаа. Гэтэл ухаан нь балартсан байсан юм билээ. Цусаа гоожуулсан чигээрээ бууж ирээд "Та үхлээ ш дээ, гараач ээ" гээд намайг чангааж байсан. "Хөл дарагдчихжээ" гэж түүнд хэлтэл "Хөл чинь ямар хамаатай юм бэ, амьд гарах нь чухал гээд" машины урд хэсэгт гараад хөлийг маань чангааж, гаргасан. Тэгээд л машинаас гармагц, шатаж байсан машин дэлбэрсэн. Урсгал сөрж ирсэн "Соната-5" маркийн автомашины жолооч залуу шал согтуу, 80 км цагийн хурдтай ирээд мөргөсөн гэсэн. Автомашинаа зогсоох ямар ч арга хэмжээ аваагүй, тоормосны мөр ч байхгүй байна гэж шинжээч дүгнэсэн байна лээ. Намайг Б.Хүрэлбаатар болон араас ирсэн машины хоёр залуу нийлж татаж гаргаагүй бол би өдийд амьд байхгүй байх. Шатаж байгаа машинд, хөл дарагдаад хэвтэж байх үед маш аймшигтай байсан. Биеийн байдал нь хүнд байсан атлаа хүнлэг чанар гаргаж намайг татаж гаргасанд би маш их баярлаж байгаа. Хоёр залуу нийлж хүч нэмээгүй бол намайг дийлэхгүй байсан юм билээ. Энэ дашрамд, танай сониноор дамжуулан Сонгинохайрхан дүүргийн Прокурорын газрын жолооч Б.Хүрэлбаатар болон түүнтэй хамт намайг шатаж буй машинаас гаргасан хоёр залууд баярлаж буйгаа илэрхийлье. Биеэ тэнхрүүлээд эмнэлгээс гарч байгаад бүгдтэй нь уулзаж, талархлаа илэрхийлнэ. Таныг эмнэлэгт хүргүүлж ирэхдээ хувцас хунар нь маш их цус болсон байсан гэж эмч нар хэлж байсан. Яаралтай тусламжийн машинаар эмнэлэгт ирэхэд миний хувцас нэл цус болсон байсан л даа. Надаас тэгж их цус гараагүй. Б.Хүрэлбаатар миний амь насыг аврах гэж татаж, чангааж байх үед цус нь миний дээрээс урсаад байсан юм билээ. Намайг татах гэж хүчлээд Б.Хүрэлбаатар их цус алдсан байх л даа. Машин дэлбэрэх гэж байна гэж намайг чирээд холдуултал панхийх чимээ гарсан. Би тэгээд ухаан алдсан. Сэргээд хартал цагдаа, онцгой байдал, яаралтай тусламжийнхан ирчихсэн байсан. Ослын буруутнуудтай уулзсан уу? Уулзаагүй ээ. Урсгал сөрж ирсэн "Соната-5" маркийн автомашины жолооч залуу шал согтуу, 80 км цагийн хурдтай ирээд мөргөсөн гэсэн. Автомашинаа зогсоох ямар ч арга хэмжээ аваагүй, тоормосны мөр ч байхгүй байна гэж шинжээч дүгнэсэн байна лээ. Г.Цолмон 4 
Б.Нямдарь | GoGo.mn "Харанга" хамтлаг үүсгэн байгуулагдсаны 25-н жилийн ой энэ жил тохиож байгаа. Энэхүү ойн хүрээнд хамтлагийн дуучин Х.Лхагвасүрэнгийн "Монгол ээж" тоглолт өнөөдөр, маргааш (гуравдугаар сарын 5,6-нд) үндэсний циркт 19:00 цагт болно. "Монгол ээж" тоглолт ойн арга хэмжээнүүдийн салхийг хагалж байгаа гэнэ. Дашрамд дурдахад, эрхэм дуучинд "Монгол Улсын Гавъяат" цол тэмдэг олгохоор зэхэж буй талаар ССАЖЯ-аар бор шувуу нисэх болжээ. Тоглолтын тасалбар 40.000 төгрөгний үнэтэй ба www.easyticket.mn сайтаар худалдаалагдах юм. Дашрамд дурдахад, эрхэм дуучинд "Монгол Улсын Гавъяат" цол тэмдэг олгохоор зэхэж буй талаар ССАЖЯ-аар бор шувуу нисэх болжээ. Сонирхуулахад, "Харанга" хамтлагийн дуучин Х.Лхагвасүрэн нь 1983 онд Цэргийн хөгжмийн ангид "Нарийн бүрээ" тоглож эхэлснээр урлагт хөл тавьсан бөгөөд 1989 онд "Харанга" хамтлагийн дуучин болж монголын рок поп урлагт хүчин зүтгэж эхэлсэн юм. Тэрээр 1999 онд буюу 15-н жилийн тэртээ "Монгол Улсын Соёлын Тэргүүний Ажилтан" цол тэмдэгээр шагнуулж байжээ. 4  
| Монголын мэдээ "Монгол Нүүрс" ассоциацийн гүйцэтгэх захирал Т.Нарангаас нүүрсний салбарын талаар зарим зүйлийг тодрууллаа. Энэ онд нүүрсний салбарынхан хүнд байдлаасаа хэрхэн гарах вэ. Гарц нь юу байх бол? Дэлхийн хамгийн том худалдан авагч БНХАУ-ын зах зээл дэх нүүрсний нийлүүлэлтийн хэмжээ нь эрэлтээсээ давсан хэвээр байна. Тодруулбал, нүүрсний илүүдэл хэвээр байна гэсэн үг. Тиймээс энэ онд нөхцөл байдал сайжирна гэсэн найдвар алга. Манай улсын хувьд гэсэн нөхцөл байдал сайнгүй байна. Нүүрсний худалдааны дэлхийн хамгийн том зах зээл болох БНХАУ-ын зах зээл дээрх нөхцөл байдлын өөрчлөлтөд бид ширвэгдсэн. Тэр өөрчлөлтөд бид бүх бурууг чихэх нь утгагүй хэрэг шүү дээ. Одоо тонн нүүрсээ 35 ам.доллароос илүү үнээр зарах боломжгүй байна. Ийм байхад яаж ашигтай ажиллах вэ дээ. Нүүрсний салбарын хөгжлийг төмөр замаас хамааралтай гэдэг. Энэ асуудалд таны байр суурь ямар байна вэ? Тэгэлгүй яах вэ дээ. Ярьсаар байгаад бараг улиг болчихжээ. Австрали улс Хятадын далайн боомтуудад нүүрсээ хүргэхдээ тонн тутамд нь 15 ам.доллар орчмын л зардал гаргадаг гэсэн. Манайх Тавантолгойгоос урд хил хүргэхдээ нэг тонн нүүрсэнд 25 ам.доллар орчмын зардал гаргаж байна. Австралийн компаниуд нүүрсээ 180 мянган тонноос доошгүй даацтай усан онгоцоор ганцхан удаа ачиж, буулгаж хэрэглэгчдэд хүргэдэг, манайх 40 тоннын даацтай машинаар дөрвөн удаа ачиж буулгаж өөрийн хил хүргэдэг байх жишээтэй. Манай улсын нүүрсний өрсөлдөх чадвар дэлхийн зах зээл дээр хэр байна вэ? Нөхцөл байдал ийм байхад өрсөлдөх чадварын тухай ярихад маш хүнд шүү дээ. Нүүрсээ 70-140 ам.доллараар зарж чаддаг байх үед бид тонн нүүрсэнд 40 ам.долларын зардал гаргаад ашигтай ажилладаг байсан. Одоо тэгвэл тонн нүүрсээ 35 ам.доллароос илүү үнээр зарах боломжгүй байна. Ийм байхад яаж ашигтай ажиллах вэ дээ. Төмөр зам ашиглалтад орлоо гэхэд нүүрсний өрсөлдөх чадварт хэр нөлөөлөх вэ? Төмөр замыг 2015 онд ашиглалтад оруулж чадах нь уу. Хятадын нарийн царигтай, олон улсын стандартын төмөр зам уу, Оросын өргөн төмөр замыг тавих уу гэдэг нь тодорхойгүй байна. Хэрвээ Оросын өргөн царигтай төмөр зам ашиглалтад орвол өрсөлдөх чадвар нэмэгдэхгүй. Б.Яруу  
| Монголын мэдээ Иргэд сар бүр төлдөг өндөр хүүтэй байрны зээлээ жилийн найман хувийн зээлд шилжүүлэх боломжтой болсон талаар ШӨХТГ-ын Хэрэглэгчийн эрхийг хамгаалах хэлтсийн дарга Ч.Батбаатараас тодрууллаа. Тухайн байрны ам.метрт шалгалт хийгээд ШӨХТГ-аас банкууд руу "Тухайн иргэний байр 81 ам.метр талбайтай биш. Шалгалтаар 76 ам.метр болох нь тогтоогдлоо" гэсэн албан бичгийг өгч байна. Иргэд сарын 1.5 хувийн хүүтэй байрны зээлээ жилийн найман хувийн зээлд шилжүүлэх боломж бүрдэж байгаа гэсэн. Энэ талаар тодруулаач? Шинээр ашиглалтад орж байгаа орон сууцанд ам.метрийн шалгалтыг бид хийж байгаа. Гэтэл уг асуудалтай холбоотойгоор нэг асуудал үүссэн. Тодруулбал, орон сууцны ам.метрийн асуудлаас болоод иргэдийн орон сууцны ипотекийн зээлд хамрагдах эрх нь хаагдаад байсан. Учир нь 80 ам.метрээс доош бол жилийн найман хувийн зээлд хамрагдах ёстой. Гэтэл тухайн иргэн 81 ам.метр талбайтай орон сууц авах гэхээр уг зээлд хамрагдах боломжгүй болж байгаа юм. Тиймээс тухайн байрны ам.метрт шалгалт хийгээд ШӨХТГ-аас банкууд руу "Тухайн иргэний байр 81 ам.метр талбайтай биш. Шалгалтаар 76 ам.метр болох нь тогтоогдлоо" гэсэн албан бичгийг өгч байна. Тиймээс тухайн банкууд буцаагаад зээлийн зориулалтыг нь өөрчлөөд жилийн найман хувийн зээлд шилжүүлж өгч байгаа. Тэгвэл тухайн орон сууцыг эзэмшигч иргэн Үл хөдлөх хөрөнгийн газарт очиж, дахин гэрчилгээгээ авах уу? Шалгалтаар ам.метр нь өөрчлөгдсөн бол мэдээж Үл хөдлөх хөрөнгийн газарт очиж, дахин шинэ гэрчилгээ авах шаардлагатай. Тиймээс иргэд орон сууцныхаа талбайг шинээр тогтоосон байрны гэрчилгээгээ өөрийн конторт авч очоод шинэ хэмжээгээрээ дулаан болон байрны мөнгөө төлөх боломжтой юм. Бараг ихэнх иргэд орон сууцанд орохдоо зээлээр орж байна. Гэтэл ам.метр нь 10-аар зөрөхөд л одоогийн ханшаар 20 сая төгрөгийн алдагдалд орж байгаа юм. Энэ зөрж буй мөнгийг тухайн иргэн 15 жилийн хугацаанд төлнө. Ер нь талбайн зөрүү, иргэдэд үзүүлж байгаа энэ их мөнгөний асуудлын эх үүсвэр нь шинэ орон сууцыг хүлээн авч байгаа Улсын комиссын хариуцлагагүй үйлдэл юм Түүнчлэн тухайн байрандаа насан туршдаа амьдарна гэж бодвол насаараа тухайн иргэн 10 ам.метрийн мөнгө илүү төлнө. Цаашлаад үр хүүхэд нь амьдрах бол мөн л үргэлжлүүлээд насан туршдаа илүү мөнгө төлөөд амьдрах болно. Ер нь талбайн зөрүү, иргэдэд үзүүлж байгаа энэ их мөнгөний асуудлын эх үүсвэр нь шинэ орон сууцыг хүлээн авч байгаа Улсын комиссын хариуцлагагүй үйлдэл юм. Өөрөөр хэлбэл, Улсын комисс дөрвөн ханатай гэр гэж хүлээн авсан учир иргэд итгээд дөрвөн ханатай гэр гээд мөнгөө төлөөд худалдан авдаг. Гэтэл хэрэг дээрээ нөгөө гэр нь гурван ханатай байгаатай яг адил асуудал үүсээд байгаа. Иргэд орон сууцны талбайн зөрүүний асуудлаар танайд хэр их хандаж байгаа вэ? Сүүлийн үед иргэд маш олноороо хандаж байгаа. Тухайлбал, зарим иргэд байрны зээлд хамрагдах гээд үнийн дүнгийн 90 хувийг нь төлчихөөд байр нь ашиглалтад орох үед үлдсэн 10 хувиа төлөх хугацаандаа ам.метрийг нь хэмжүүлэхэд бага болж тогтоогдсон бол тухайн иргэнд дахиад өөр шинэ боломж бүрдэж байгаа. Жилийн найман хувийн хүүтэй зээлд хамрагдаж чадаагүй иргэд сарын 1.5 хувийн хүүтэй зээлд хамрагдаж байгаа. Энэ нь маш өндөр хүү гэдгийг хүн бүхэн мэдэж байгаа байх. Тухайлбал, бүтэн жилийн хүү нь гэхэд л 25-26 хувь болно гэсэн үг. Тиймээс иргэд байрныхаа талбайг заавал хэмжүүлэх хэрэгтэй. Хэрэв асуудалтай бол манайд хандаад асуудлаа шийдүүлэх бүрэн боломж байгааг дуулгамаар байна. Иргэд тэдгээр байгууллагуудад хандаад, талбайгаа үнэн зөв тогтоолгоод зөрүүтэй гарсан тохиолдолд манай байгууллагад хандаж болно. Захиалсан орон сууц нь ашиглалтад ороход иргэдэд талбай нь хэмжээндээ хүрч байгаа эсэхийг хэмжиж өгдөг байгууллагууд бий юу? Иргэд өөрсдөө орон сууцных нь талбай дутуу байгааг нүдээр хараад мэдэхгүй. Тиймээс мэргэжлийн байгууллагуудаар хэмжүүлэх хэрэгтэй. Орон сууцны талбайг хэмждэг 140 орчим төрийн бус байгууллага манайд бүртгэлтэй байдаг. Тиймээс иргэд тэдгээр байгууллагуудад хандаад, талбайгаа үнэн зөв тогтоолгоод зөрүүтэй гарсан тохиолдолд манай байгууллагад хандаж болно. Танай байгууллагад хандахад ямар нэгэн бичиг баримт бүрдүүлэх шаардлагатай юу? Мэргэжлийн байгууллагаар хэмжүүлээд, талбай нь зөрүүтэй гарсан бол өөр ямар нэгэн нэмэлт бичиг баримт бүрдүүлэх шаардлагагүй. Бид тухайн иргэдийг хохиролгүй болгож өгнө. Өөрөөр хэлбэл, барилгын компаниудаас талбайн зөрүү мөнгийг нь буцаан олгуулах болно. Эсвэл үлдсэн н төлбөрөөс нь суутгуулах зэрэг арга хэмжээ авна. Ж.Отгонмягмар 3 
Б.Нямдарь | GoGo.mn Миний Монгол экспедиц нэвтрүүлгийн шинэ дугаар GOGOTV буланд нэмэгдлээ. Жилээс жилд өөрчлөгдөн хувьсаж буй байгаль орчин, сараас сард холдон бүдгэрч буй нүүдлийн соёл, заншил, өдрөөс өдөрт орхин одож буй өтгөс буурлын сургаал. Энэ бүгдийг гэрэл зураг, дүрс бичлэгээр мөнхлөн хойч үедээ өвлүүлэн үлдээхийг зорьсон Миний Монгол Экспедицийн энэ удаагийн дугаарыг та бүхэндээ хүргэж байна. Аяллын баг Увс, Баян-Өлгий, Ховд аймгийн нутгаар 23 000 км замыг туулж 75 хоног хээрийн зураг авалт хийхдээ хүний хөл хүрэх бэрх газар нутгийг сонгож нийт 17 000 гэрэл зураг, 6 000 минутын дүрс бичлэгийн санг бүтээжээ. Энэ удаагийн дугаарт аяллын баг Говь-Алтай аймгийн Сутай хайрханы хормойд зусах н.Болдынд зочилжээ. Монгол ахуйн аж байдал, нэг өдрийн амьдрал зэргийг уншигч та бүхэндээ сонирхуулан бэлтгэжээ. Болдынх хорь гаруй сарлагтай аж. Сарлаг нь манай орны 13 аймаг 132 суманд тархсан байдаг гэнэ. Энэхүү амьтныг монголчууд сарлаг, киргизүүд топоз, түвдүүд яга гэж нэрлэдэг бөгөөд зэрлэг сарлаг одоо ч түвдийн нутагт байдаг аж. Мөн Ховд аймгийн Цэцэг сумын өндөр настан Д.Чойсүрэн вансэмбэрүү хэмээх ховор цэцгийн талаар болон нутгийнхаа байгалийн сайхныг хуучилсан байна. Сонирхуулахад вансэмбэрүү цэцэг нь улаан номонд орсон ургамал бөгөөд үрийг нь гадаад руу гаргахыг 1974 онд олон улсын конвенциос хориглосон байдаг аж. Хэрэв та бүхэн Миний Монгол экспедиц  Баруун Монголд цувралын энэ удаагийн дугаарыг үзэхийг хүсвэл ЭНД дарна уу. Эх орныхоо байгалийн үзэсгэлэнт газар, онгон байгаль, гайхалтай тогтоц бүхий газруудыг даяаршлагдаж байгаа энэхүү цаг үед бид илүү их хайрлан хамгаалах, хүндэтгэн дээдлэх цаг ирснийг энэхүү цуврал нэвтрүүлгүүд танд бэлхнээ сануулах болно. 6 ХОЛБООТОЙ МЭДЭЭ Миний Монголын үзэсгэлэнт газрууд-2 2014-01-17 7 Миний Монголын үзэсгэлэнт газрууд-3 2014-01-21 Шувуугаар ан хийдэг цөөхөн үндэстний нэг нь казахууд 2013-12-06 3 Миний Монгол экспедиц: Гоожуурын хүрхрээ 2013-12-10 4 Миний Монголын үзэсгэлэнт газрууд 2014-01-14 22  
Б.Нямдарь | GoGo.mn Миний Монгол экспедиц нэвтрүүлгийн шинэ дугаар GOGOTV буланд нэмэгдлээ. Жилээс жилд өөрчлөгдөн хувьсаж буй байгаль орчин, сараас сард холдон бүдгэрч буй нүүдлийн соёл, заншил, өдрөөс өдөрт орхин одож буй өтгөс буурлын сургаал. Энэ бүгдийг гэрэл зураг, дүрс бичлэгээр мөнхлөн хойч үедээ өвлүүлэн үлдээхийг зорьсон Миний Монгол Экспедицийн энэ удаагийн дугаарыг та бүхэндээ хүргэж байна. Монгол экспедиц нэвтрүүлгийн өмнөх дугаарт Монгол улсын дөрөв дэх өндөрлөг цэг болох Сутай уул болон түүний царманд ургадаг вансэмбэрүү цэцгийн талаар, нутгийн буурайгийн түүх сургаалийг хуваалцсан билээ. Байгаль дэлхийгээс хүйн холбоотой хүн төрөлхтөн элдэв өвчин зовлон туссан үед байгаль эхээсээ элбэрэл, энэрэлийг хүртэж эдгэж илааршдаг билээ. Тэгвэл энэ удаагийн дугаарт аяллын баг Увс аймгийн Зүүнхангай суманд байх Н.Чадраабал гэдэг анагаах ухаанд нэвтэрсэн буурайтай уулзаж сонирхолтой яриа өрнүүлжээ. Мөн аяллын баг түүх дурсгалт соёлын өвийг гэмтээсэн, дээр нь шохойгоор элдэв зүйлс сараачсан, байрнаас нь хөдөлгөсөн гээд хүний сөрөг нөлөөтэй нэг бус удаа таарчээ. Иргэд түүх, соёлын тухай мэдлэг хомс, хүүхэд багачууддаа хайрлаж хамгаалахын учир шалтгааныг хэлж ойлгуулдаггүй зэргээс үүдэж энэ мэт зүйлс гарсаар байгаа аж. Аяллын баг Зүүнхангай сумд байх эртний түүх дурсгалт газруудын нэг болох хамгийн том хиргэсүүрийг зорьжээ. Бага Тост уулын зүүн хэсэгт, Хөх голын хөндийд байрладаг энэхүү хиргэсүүрийн голч нь 100 гаруй метр бөгөөд үүнийг их холоос зөөж авчирсан нь харваас андашгүй аж. Дээрээс нь харахад гортиг татсан мэт дугуй хэлбэртэй гэнэ. Манай улсын баруун болон төвийн бүс нутагт 30 орчим төрлийн хиргэсүүр байдгийг судлаачид тогтоосон байдаг. Гэхдээ ихэвчлэн зохион байгуулалтын ижил төстэй арга ажиглагддаг байна. Та Миний Монгол экспедиц нэвтрүүлгийн энэ удаагийн дугаарыг үзэхийг хүсвэл ЭНД дарна уу. Аяллын баг Увс, Баян-Өлгий, Ховд аймгийн нутгаар 23 000 км замыг туулж 75 хоног хээрийн зураг авалт хийхдээ хүний хөл хүрэх бэрх газар нутгийг сонгож нийт 17 000 гэрэл зураг, 6 000 минутын дүрс бичлэгийн санг бүтээжээ. Эх орныхоо байгалийн үзэсгэлэнт газар, онгон байгаль, гайхалтай тогтоц бүхий газруудыг даяаршлагдаж байгаа энэхүү цаг үед бид илүү их хайрлан хамгаалах, хүндэтгэн дээдлэх цаг ирснийг энэхүү цуврал нэвтрүүлгүүд танд бэлхнээ сануулах болно. 5 ХОЛБООТОЙ МЭДЭЭ Вансэмбэрүү цэцгийн үрийг гадаадад гаргахыг хориглодог 2014-02-14 1 
Б.Нямдарь | GoGo.mn Тоо толгой нь эрс цөөрсөн, ашиглах нөөцгүй, устах аюулд орсон амьтдыг нэн ховор амьтан гэдэг. Эдгээр амьтны жагсаалтыг хуулиар баталдаг ч гэлээ хэн нэгний хүйтэн зэвсгийн халуун олз болсоор байгаа нь хэн бүхний сэтгэлийг эмзэглүүлсээр байна. Агнасан, алсан амьтнаараа бус байгальд байгаа амьд амьтнаараа бахархах цаг нь болжээ. БОНХЯ "Байгалийн амьтан, ургамлын дэлхийн өдөр" буюу гуравдугаар сарын 3-ны өдрийг угтан "Агнасан бус амьд амьтнаараа бахархъя" хэмээн олон нийтэд уриалжээ. Мөн яамны зүгээс иргэдэд ан агнуурын талаарх хуулийн мэдлэг боловсрол, сургалт сурталчилгаа олгох үүднээс олон нийтийн харилцааны хэрэгслүүдээр мэдээ мэдээлэл цацахаар төлөвлөөд байгаа аж. Жил бүрийн энэхүү өдрийг НҮБ-ын зүгээс "Байгалийн амьтан, ургамлын дэлхийн өдөр" болгон тэмдэглэж байхаар дэлхий нийтэд уриаллаа. Анхны санаачлагыг Зэрлэг амьтан ба ургамлын ховордсон зүйлийг олон улсын хэмжээнд худалдаалах тухай конвенц (CITES)-ийн талуудын XVI бага хуралдаанаас гаргажээ. Энэхүү конвенцийн тэргүүлэх үүрэг нь байгалийн амьтан, ургамлын олон улсын худалдааг зохицуулж, дэлхийн амьтан, ургамлыг устах аюулаас аврахад чиглэдэг аж. Агнаж болохгүй ан амьтад 1  
Д.Үлэмж | GoGo.mn Баянхонгор, Говь-Алтай, Архангай, Өвөрхангай аймгийн зарим сумын иргэдийн үе дамжин тоглож, үр хойчдоо өвлүүлж ирсэн "Тахил" хэмээх уламжлалт тоглоом бий. Зарим нутагт "Хорол", "Норов", "Чандмань", "Зэндмэнэ" гэх мэтээр нэрлэсэн байдаг. Мөн Өвөрмонголын Алшаа баруун хошуунд ч энэ тоглоом мэр сэр тархсан баримт сэлт байдаг. Тэгвэл "Тахил" тоглоомын үүсэл гарал хийгээд тоглох арга, бэлгэдэл зүйн тухай товчхон өгүүлье. Үүсэл гарлын тухай Хуучнаар Засагтхан аймгийн Юн бэйсийн хошуу буюу одоогийн Баянхонгор аймгийн Баянцагаан, Баян-Өндөр, Шинэжинст сумын зааг нутагт Амарбуянтын хийд гэж бий. Энэхүү буян номын хүрээнээс эрдэм мэдлэг төгс олон мэргэд хувилгаан төрөн гарсны нэг нь Дугар зайсан хэмээгчийн IV дүр Лувсанбавуудагважанцан /1844-1917 онд амьдарч байсан/ ажээ. Нутаг хошуундаа Мэргэн дүр, олноо "Амарбуянтын цагаан хувилгаан" хэмээн алдаршсан энэхүү номын их хүн 1890 оны үед Тахил тоглоомыг зохиож, уран хүнээр бүтээлгэсэн тухай Гичгэнэ овогт Баянмөнхийн Пүрэвдорж "Амарбуянтын хийд" номынхоо 55-62 дугаар талд бичжээ. Тухайн үед уг нутаг хошуунд бусдын хор шар, атаа жөтөөг буцалгасан Даалуу гэх мэт өлзий бус тоглоомыг орос, хятадын худалдаачид мэр сэр дэлгэрүүлж, хүмүүс мөрийтэй тоглох зэрэг муу үзэгдэл гарах болсон тул Мэргэн дүр ламтан тэр бүгдийг хорьж, хошууны үндсэн тоглоом "Тахил"-ыг зохиосон тухай дэлгэрэнгүй бичсэн байна. Дашрамд дурдахад, дээрх хувилгааны VIII дүр Данзанчойжийням буюу Гүшири хувилгаан маань 2006 оноос өдгөөг хүртэл Жагарын орноо бурхны номд шамдан суралцаж байгаа билээ. Тоглоомын тухай "Тахил" тоглоом нь ялгуусны чимэг, ялалтын бэлгэдэл Жанцан , Нисванисын халуун буюу элдэв нүгэлт хүслийг дарахын бэлгэдэл үзэсгэлэнт Цагаан шүхэр /Дүг/, ариун номын эгшиг дуурьсган эргэдэг мянган номын хигээст Алтан хорол , Жаргалангийн голд амьдрагч амирлангуй тайвны Алтан нүдэт загас , яруу дуугаа баруун зүгт түгээгч Цагаан лавай , цог жавхлангийн хүчит цаглашгүй чанарт Цагаан бадамлянхуа , хүслийн эрдэнээр төгс дүүрэн Алтан бумбат рашаан , аз жаргалын төгсгөлгүйн бэлгэдэл алтан утсаар биелсэн Өлзий хээ гэсэн бурхны найман тахил тэргүүтэн нийт 72 модтой. Эдгээр нь 1-11 лангийн үнэлгээтэй бөгөөд өмнөх хүний гарсан модыг дараагийн хүн нь тооны эрэмбээр ахлан дарж, гэр барьж тоглодог. Хэрэв ахлуулах модгүй бол өгнө. Тоглогчийн гарт 2-4 хос мод ирсэн бол хосоор нь гарч болно. Хос модыг ахлуулах хос модгүй бол өндөр үнэлгээтэй байлаа ч дангаараа тохиолдолд идүүлнэ. Мөн дөрвөн ширхэг долоогийн хоёр нь лавай болон хоролтой, хоёр нь цэцэг болон бумбатай байдаг. Үүнийг адил зурагтай хоёроор нь эсвэл дөрвүүлэнг нь хослуулж болно. Азын дөрвөн долоо ирсэн тохиолдолд сөхөл булааж гардаг. Долоог гурваар хослуулдаггүй бөгөөд ийм тохиолдолд үлдсэн нэг долоог зөвхөн хамгийн өндөр үнэлгээтэй жанцангаар худалдах буюу сольж авна. 1-11 лангийн үнэлгээтэй модноос гадна ямар ч үнэлгээгүй тус бүр хоёр ширхэгтэй гурван мод бий. Энэ нь мунхаг сэтгэлийг гахай, тачаангуйг тахиа, уур хилэнг могойгоор төлөөлүүлсэн мод юм. Иймээс тоон үнэлгээгүй гахай, тахиа, могойг "муу мод" хэмээж, дийлэхгүй модны доогуур хамгийн түрүүнд өгдөг. Гэхдээ хосоороо ирсэн тохиолдолд зөв тоглож чадвал сондгой үлдсэн том модыг идэх боломжтой байдаг. Тоглогчдын тоо тэгш бол зургаа, сондгой бол наймаар өрөөд ээлж дараалан сөхнө. Сөхөх гэдэг нь эхэлж авахыг хэлэх бөгөөд сөхсөн хүн эхэлж гардаг. Тиймээс нэг удаа тоглохдоо заавал сөхөл гүйцээх буюу тоглогчдын тоогоор тоглодог уламжлалтай. Түүнчлэн, гэр барьж чадаагүй буюу нэг ч идээгүй хүнийг "Хээр хонолоо" гэнэ. Мөн тулсан гурван гэр барьсан эрэгтэй тоглогчийн "Засааг авна" гэх дом хийдэг. Ингэхдээ хоёр ширхэг арилди /хутга/-ны завсар өөр нэг мод хавчуулж байгаад хурга ишиг хөнгөлөхөд хэлдэгчлэн "дүр дүр суухаа" гээд шувт татаж, чанга чимээ гаргадаг. Энэ нь чухамхүү ямар утга учиртай болохыг буурал хөгшид нарийн тайлбарлаж байсангүй. Бид ч асууж лавладаггүй байж. "Тахил" тоглоомын гол онцлог нь хүмүүний сэтгэл санааг төвшитгөж, аливаа атаа жөтөөг дардаг. Мөн мөрийцөж тоглодоггүй юм. "Тахил" тоглож заншсан айлууд уламжлалт их баяр Цагаан сарын шинийн нэгэнд хүн бүр нэг ширхэг тахил сугалж, гарч ирсэн модны бэлгэдлээр ирж буй жилийнхээ өнгө хийморийг тольддог. Ер нь энэ тоглоомыг цагаан сарын битүүний өдрөөс шинийн 15-н хүртэл тоглоод бусад үед бурхандаа нандигнан залж, хадгалдаг жаягтай. Гахайн сүүл атгах Тахилаар тоглож болдог өөр нэг г төрлийн тоглоом нь "Гахайн сүүл атгах". Энэ төрлөөр тоглохдоо 72 модноос хос гахайн нэгийг хасч 71 модоо хуваан өрнө. Өрсөн модоо тэнцүү тойрон авч, 2 болон 4 хосоор нь эвлүүлэн тавина. Ингээд үлдсэн моднууд нь бүх тоглогчийн гарт тарж салах тул нар зөв тойрох дарааллаар сугалуулна. Сугалж авсан мод нь хослосон бол эвлүүлж хассаар сондгой гахайтай хүн үлддэг. Анх гахай авсан болон дамжуулж авсан хүн бусдадаа аль болох мэдэгдэхгүйг хичээдэг учир тоглоом эхлэхээс дуусах хүртэл тун сонирхолтой болдог. Ингээд хамгийн сүүлд ганц гахайтай үлдсэн хүнийг азгүйд тооцдог. Гэхдээ бэлгэдэл зүйг бодож, ялагдсан хүн гахайгаа үнсээд "Ирж буй жил гэдэс цатгалан, мөр бүтэн байг ээ" гэж ерөөлийн үг хэлдэг. Чухамдаа хурдан морины уралдааны "Баян ходоод"-той агаар нэг юм. Мөн шинийн нэгэнд энэ төрлөөр тоглож болдоггүй гэх нь бий. Жич: Зурагт үзүүлсэн Тахил нь Баянхонгор аймгийн Баянцагаан сумын уугуул, Амарбуянт хийдийн лам Т.Чүлтэм агсны үе дамжуулан ирсэн нэлээд хуучны хийц бүхий тахил бөгөөд өдгөө түүний хүү Ч.Дашдэлэгт хадгалагдаж байна. Нэр Тоо ширхэг Үнэлгээ буюу эрэмбэ Жанцан 4 11 Дүг 2 10 Хорол 4 10 Цэцэг ес 4 9 Бумба найм 4 8 Цэцэг найм 4 8 Балин найм 2 8 Бумба долоо 4 7 Бумба зургаа 4 6 Өлзий зургаа 2 6 Загас тав 4 5 Бумба тав 2 5 Хас дөрөв 2 4 Загас дөрөв 4 4 Лавай дөрөв 2 4 Загас гурав 4 3 Өлзий гурав 4 3 Тунамал нүд 4 2 Хос загас 2 2 Арилди илд 4 1 Гахай 2 0 Тахиа 2 0 Могой 2 0 5 
Б.Нямдарь | GoGo.mn Төв аймгийн Баяндэлгэр сумын нутагт "Гүн галуутай" байгалийн үзэсгэлэнт газрыг 2018 он хүртэл хөгжүүлэх менежментийн төлөвлөгөө батлагдсан байна. Менежментийн төлөвлөгөөний нэгдүгээр бүлэгт, орон нутгийн хамгаалалттай газар байгуулагдсан түүх, байршил, байгаль орчны төлөв, биологийн олон янз байдал, байгалийн болон соёлын дурсгалт газрууд, тус сумын нийгэм, эдийн засгийн байдал, орон нутгийн хамгаалалттай газар (ОНХГ)-ын менежментийг хариуцагч "Гүн галуут" Нутгийн иргэдийн холбоо ТББ, хамтрагч талуудын товч мэдээллийг оруулжээ. Харин хоёрдугаар бүлэгт менежментийн зорилго зорилт, стратегийг тодорхойлж, 2014-2018 он хүртэл хэрэгжүүлэх үйл ажиллагааны төлөвлөгөөг бичсэн байна. Гүн галуутайн ОНХГ-ын хамгаалах үнэт зүйлсээр Аргаль хонь (Ovisammon), цэн тогоруу (Grusvipio Pallas), Монгол тарвага (Marmotasibirica), Тул загас (Huchotaimen Pallas), нуурууд, Цэнгийн бүрдний голын эх ундрага болох Дэлбэрэхийн булаг зэрэг тухайн газар нутаг дахь түүх соёлын дурсгалуудыг сонгон авчээ. 2 2  
| Өнөөдөр сонин Иш эрхлэгчийн Хакүхо Мөнхбатын Даваажаргалтай Японд очиж хийсэн ярилцлагыг амласан ёсоороо уншигчдадаа хүргэж байна. Хакүхогийн ярилцлага олон хэвлэлд нийтлэгдсэн. Бид түүний тухай бас ч багагүй мэднэ. Гэхдээ Иш эрхлэгч тэр хоёрын гурван цаг илүү хүүрнэсэн яриа олон сэдвийг хамарсан, сэтгэлээ нээж, илэн далангүй болсноороо ялгарах болов уу. Сүмогийн, Ёкозүнагийн ертөнцөд тавтай зочилно уу. Ухаалаг утасны тусламжаар хүү бид хэд Хакүхо их аваргын дэвжээг төвөггүйхэн олж, яг цагтаа хүрээд ирэв. "Кокүгикан" ордноос тийм ч хол биш, албан газруудын бололтой, хөл багатайхан гудамжинд хүрэн вааран дээвэртэй, гурван давхар бор шаргалдуу байшин байна. Асуучих санаатай хүн амьтан харсан, ойр тойронд харагдах юм алга. Хүү утасныхаа зураг, хаягийг хараад мөн байна гэж танив. Би л монгол зангаараа асууж лавлаж, санаагаа амраах бодолтой аяглаж байгаа нь тэр. Ашгүй түгжээтэй хаалга онгойж, нэг сүмоч гарч ирээд тэрүүхэнд тавьсан дугуйгаа унан хөдлөх гэж байна. Ухасхийж очоод асуулаа. Мэддэг англиараа Хакүхо ёкозүнатай уулзах ёстой юмаа гэв. Хакүхогоос өөр үгийг тэр ойлгож байгаа янз алга. Батгэрэл, Гэрэлээ гэж асуулаа, тэгтэл ашгүй "Гэрлээ, Гэрлээ" гэж хэд давтаад түүн рүү утасдаж өглөө. Япон маягаар суудлаа эзэлж байтал Хакүхо аварга саарал торгомсог кимонотой, инээмсэглэсээр буугаад ирлээ. Японоороо яриад Гэрлээ ирж явааг дохио зангаагаар надад ойлгууллаа. Арваад минутын дараа хатагтай М.Батгэрэл таксигаар ирлээ. Тэрбээр Хакүхо аваргын эгч, ярилцлага хийх зөвшөөрөл өгсөн эрх мэдэлтэй хатагтай болохыг өмнөх нийтлэлдээ дурдсан. ...Хаалгаар ороод япон заншлаар гутлаа тайлж, гурав дөрвөн гишгүүр гишгэж дараагийн хаалга онгойход л дэвжээ татами нь байж байх юм. Орон зай багатай Япон оронд, тэр тусмаа Токиод зай талбай хомс ховрын л нотолгоо байх. Дэвжээнийх нь наахна явган ширээ, дөрөв таван олбог байна. Саарал мавашитай сүмоч хүрэн маваши дэлгээд тавьчихсан, арчаад зүлгээд л байна. Хакүхо аваргын ёслолын маваши юм уу даа гэж би таамаглав. Хатагтай биднийг тэрүүхэнд орхиод дээшээ гарлаа. Миний ойлгосноор аварга өрөөндөө амарч байгаа бололтой. Удалгүй Батгэрэл бууж ирээд сүмоч залууд японоор хэдэн үг хэлж, нөгөөдөх нь аваргын хүрэн мавашиг эвхэж тэрүүхэн талбайг чөлөөлж өгөв. Япон маягаар суудлаа эзэлж байтал Хакүхо аварга саарал торгомсог кимонотой, инээмсэглэсээр буугаад ирлээ. ААВ, ХҮҮ, ӨВӨӨ ГЭЭД ГУРВАН ҮЕИЙН АВАРГУУД БАЙВАЛ САЙХАН АА ГЭДЭГ МӨРӨӨДӨЛ БАЙДАГ ЮМ ШҮҮ ДЭЭ Хорин найм дахь түрүүгээ авч Эзэн хааны цом, Монголынхоо Ерөнхий сайдын цомыг гардаж, "Кокүгикан" ордныг шуугиулсан 69 дэх ёкозүна Танд Монголынхоо уншигч олны өмнөөс баяр хүргэе. Баярлалаа, монгол түмний минь буян заяа бас түшиж байна аа. Энэ удаагийн түрүү аль хэр амттай байв? Бас аль хэр хэцүү байв? Сайхан байлаа. Удахгүй би 28 хүрнэ. Хорин найм дахь түрүүгээ авлаа. Баяртай байна. Хэцүүгийн хувьд барилдаан болгон л амаргүй. Нэмэлт барилдаан гарлаа. Тэгэхээр сэтгэл санааны хувьд ч хүндхэн шүү дээ. Яг гурван жилийн өмнө Харүмафүжитэй байх аа, бас нэмэлт барилдаан хийж түрүүлж байсан. Тэр байдал давтагдлаа. Аль хэр амттай байв гэж асууж байгаа маань Харүмафүжи ёкозүна энэ удаагийн башёд зодоглож, түүнтэй барилдаад түрүүлсэн бол танд бүр их амттай, таашаалтай байх байсан болов уу гэдэг бодлоор л асуусан юм. Таны аав Даяар дуурсагдах, далай, даян, дархан аварга Ж.Мөнхбат (Хамт авахуулсан нэг зургийнхаа ард ДДДДД аварга Мөнхбат гээд таван Д-тэй гарын үсэг зурж надад өгснийг нь би Хакүхо аваргад өмнө үзүүлж ярьж байв) өөрөөсөө дутахгүй олон Д-тэй Х.Баянмөнх аваргатай (бас олон Д тавьж гарын үсгээ зурдаг юм. Тийм нэг ном нь надад бий.), Дамдин, Цэрэн, Цэрэнтогтох аварга гээд л монгол бөхийн томчуудтай үзэж байгаад түрүүлсэн бол "мөн ч амттай, аатай байлаа..." гээд ханхалзаж байх байсан даа гэж бодоод ингэж асууж байгаа юм аа. Өмнөх башёд ялагдаад байсан озэки Кисэносатог энэ удаа яллаа. Озэки Какүрюүтай нэмэлт барилдаан хийж түрүүллээ. Амтгүй байлаа гэж хэлмээргүй байна. Аав "..Анхны өдрийнх ч тэр, арав дахь, 15 дахь өдрийн барилдаан ч тэр, бүгд л аваргын төлөө байдаг юм шүү. Тэгэхээр ялж дийлж, даваа болгоныг авч байж л аваргад хүрнэ шүү чи..." гэж байнга захиж хэлдэг юм. Ингээд бодохоор аль ч даваа хэцүү, бас аль ч даваа амттай гэж хэлж болох юм уу даа. Мөнхбат аварга мэдээж Танд баяр хүргэсэн байх. Ер нь хэдийд нь баяр хүргэж ярьдаг вэ? Таныг түрүүлэхэд монгол түмэн зурагтынхаа өмнө дэвхцэх нь холгүй байдаг л даа. . Та сүүлийн барилдаанд ялангуутаа олон дагуулаараа хамгаалуулаад, өрөө лүүгээ ороод үсээ засуулаад суучихдаг. NHK-ийнхэн тэр үеэр Танаас ярилцлага авч байгаа харагддаг. Дараа нь шагналын ёслол. Аав, ээжийнх нь баяр хүргэлт энэ бүхний аль зайгаар нь болдог вэ гэж л би сонирхоод байгаа юм. Энэ удаа баяр хүргэж яриагүй байна. Заримдаа тэд ярина. Бид ч залгах үе бий. Ер нь ихэнхдээ шагналын ёслол, дэвжээнд хүргэх ёслол дуусаад хүлээн авалт руу явж байх үеэр таардаг юм. Маргааш нөгөөдрөөс нь ярих үе ч бий. Өнөөг хүртэл яриагүй гэхээр таныг түрүүлдэгт тэд нэлээд дасаж, жирийн л хэрэг болжээ дээ? Ярих биз дээ тэд. (Тантай яриагүй юу гэж Батгэрэл эгчээсээ асуухад "Яриагүй" гэв.) Дэмжигчдийн хүлээн авалт, NHK-ийн шууд ярилцлага, дэвжээнийхэн, ойр тойрныхны дайллага цайллага гээд их оройтсон. Таны гэргий хатагтай Саёоко хэдийд нь баяр хүргэв? Ер нь яаж баяр хүргэдэг юм, үнсэх үү? Хэвлэл мэдээллийнхэнд зургаа авахуулах ёслол байдаг. Сүмогийн холбооныхон, дэвжээнийхэн, хамгийн ойрынхон баяр хүргэж сакэ өргөдөг. Тэр үеэр авгай, хүүхдүүдтэйгээ уулзсан. Хүүхдүүдээ үнсэнэ, тэвэрнэ, Саёокотойгоо үнсэлдээд тэврэлдээд байх боломж, зав зай мэдээж байхгүй л дээ. Гэхдээ л баяр хүргэж байгааг нь харц, байр байдлаар нь мэдэрнэ. Бид чинь авгай нөхөр болоод арван жил болж байна даа. Нэг нэгнийхээ баярлаж, санаа сэтгэл зовж байгааг хараад л мэдэх, мэдрэхээр болсон. Таныг дэмжигчдийн хүлээн авалтын зоог дайллагад тэр оролцсонгүй. Эхэнд нь гурван хүүхэдтэйгээ дөнгөж харагдаад л явчихлаа. Хүүхдүүдтэйгээ гэртээ харьсан. Тийм зоогт оролцдоггүй юмаа. Ёс жаяг нь тийм. Оройны ойр тойрныхны хүлээн авалтад ч Саёоко ирээгүй. Би өглөө 10 цагаас хэвлэлийн хуралтай байсан, тэнд оролцож ирээд дэвжээндээ түр амарч байлаа. Гэртээ ч хариагүй л байна. М.Батгэрэл: Манай Саёоко даруухан талдаа. Япон дэг жаяг тийм юм. Иймэрхүү ёслол хүндэтгэлийн арга хэмжээнд ховорхон ордог. Япон эхнэрүүд хүүхдүүдийн сургууль соёл, хүмүүжил, нөхрийн ар талын алба ажлын ая тухтай нөхцөлийг хангах гээд аливаа дайллага ёслолоос ер нь холхон шүү гэв. Саёоко хатагтай сүмо хэр үзэх вэ? Зарим сүмочийн гэргий 15 өдрийнхийг үздэг юм шиг. Гоёмсог кимонотой, үс зүсээ сонгомол япон маягаар янзалсан царайлаг, залуухан хатагтай их л олон өдөр тусгай суудалд тухлаад башё үзэж буй харагддаг. Нэртэй сүмочийнх нь гэргий байх даа гэж боддог. Тэгээд л Таны гэргийг сүмогийн аль хэр балиашиг юм бол гэж асууж байгаа юм. Саёоко эхний өдөр, сүүлийн хоёр өдрийн барилдааныг сүмогийн ордонд ирж үздэг. Амралтын өдөр ч тэгж таардаг. Дэвжээнүүд өөр өөр журамтай байдаг юм билээ. Барүтогийн дэвжээнийхэн авгай хүүхнүүдээ сүмогийн ордон, дэвжээнд ирэхийг хориглодог гэсэн. М.Батгэрэл: Тэр хатагтай чинь сүмочийн гэргий биш ээ. Сүмо үздэг гэдгээрээ Япон даяар алдаршчихсан, тийм нэг хүүхэн байдаг юм. Тэр нь брэнд болчихсон. Осака, Нагоя, Фүкүока зэрэг Токиогоос өөр хотод болдог башёд та гэр бүл, хүүхдүүдтэйгээ хамт явах уу? Үгүй. Түрүүний миний ярьсан эхний болон сүүлийн хоёр өдрийн барилдааны үеэр л тэд ирцгээдэг. Өөр хотуудад барилдахад та том зочид буудалд байрлах уу? Үгүй. Сүмочид тун даруухан газар байрладаг. Бид дэвжээгээрээ нүүж очдог юм. Ганц нэг өдрийнх биш, 15 өдрийн барилдаан болохоор том нүүдэл болно. Сүмд байрладаг. Сүмо, сүмогийн дэвээ, шаваа, гар, хөлийн хөдөлгөөн, давс, элс, татами бүгд Японы эртний ёс заншил, уламжлал сүм, шашинтай холбоотой юм билээ. Энэ утгаараа япончууд сүмогоо их хүндэлж дээдэлдэг, сүмдээ байрлуулахдаа ч дуртай байдаг. Танай дэвжээ хэдэн бөхтэй вэ? Дээд зиндаанд та ганцаараа л байна уу? Танаас өөр монгол бөх байгаа юу? Арван сүмочтой. Дээд зиндаанд Рюүо Санчирболд бид хоёр байсан. Өнгөрсөн жил тэр зодог тайлсан. Одоо авгай хүүхэдтэйгээ Америкт амьдарч байгаа. Миний туслах, бас сайн найз минь байлаа. Зодог тайлах ёслол дээр нь би тэсэлгүй уйлсан. Найзын хувьд бид их дотно. Анх дэвжээнд ирэхээсээ л үерхсэн. Сүмогийн холбооны сүүлийн дүрэм журмаар дэвжээнд нэг л гадаад бөх байхыг зөвшөөрдөг болсон. Дэвжээндээ тэргүүлэх бөхийн үүрэг ямар байх вэ? Бас эрх ямба нь ямар байдаг бол? Дээд зиндаанд барилдаж байгаа сүмоч мэдээж дэвжээнийхээ нэр төрийг гаргаж байна. Тэгэхээр барилдаан бүр нь хариуцлага. Эрх ямба гэдгийн хувьд цолныхоо эрэмбээр л хүндлүүлнэ. Монгол бөхчүүд ч ялгаагүй аварга, арслан гээд эрэмбээрээ явдаг шүү дээ. Цолгүй бөхчүүд дэвжээний хар бор ажлыг бүгдийг ээлжээр хийнэ. Дэвжээгээ засах, цэвэрлэх, өрөө тасалгаа янзлах, хоол унд гээд д хийх ажил ихтэй. Цолны эрэмбээрээ бэлтгэл хийнэ, тэр дэс дарааллаараа усанд орно, хоол унданд том цолтой нь эхэлж ам хүрнэ гээд л... Дэвжээний тэргүүн бөх тусдаа өрөөтэй байдаг. Том биш л дээ. Миний өрөө гэхэд л унтаж амрахад л таарахаар. Дөрөв таван сүмоч ороод суучихвал чихцэлдэх талдаа шүү. Бусад бөхчүүд маань нийтийн нэг том өрөөнд амьдарцгаадаг. Хоолны өрөө, гал тогоо тусдаа. Бэлтгэл хийдэг дэвжээ бидний хажууханд, тэр байна. Та хэдэн дагуул, туслахтай вэ? Тэд ямар үүрэгтэй байх вэ? Цолны эрэмбээс энэ тоо хамаардаг. Би есөн дагуултай байгаа. Тэд миний ажил албыг зохицуулах, бас харж хамгаалах үүрэгтэй. Ёкозүна гэдэг цол хувь хүнд хамаарахаасаа илүү Японы сүмо гэдэг энэ эртний уламжлалт соёл, ёс заншилд илүү хамааралтай юм. Энэ утгаар нь үзвэл Та зөвхөн нэг дэвжээ төдийгүй нийт Японы үндэсний сүмо гэх их спортын тэргүүн магнайд зогсож байна л даа. Аварга-Ёкозүнагийн эрх ямба, үүрэг гэж бас том юм байна биз? Олон туслах, дагуултай байх нь эрх ямбад хамаарах байх л даа. Үүрэг хариуцлага гэвэл эдлэх эрх ямбаасаа илүү өндөр. Ёкозүна ийм байх ёстой гээд олон үе дамжиж уламжлагдаад ирсэн ёс заншил байна. Сүмочдодоо үлгэр дуурайл болох үүрэгтэй. Сүмогийн холбооны өмнө Ёкозүна хэмээх өндөр цолыг хадгалж, түрүүлж байх том үүрэг хүлээнэ. Үзүүр, түрүүнд үлдэж чадахгүй гурав дөрөв унаад эхэлбэл цолоо хураалгах, бүр зодог тайлах асуудал яригдана шүү дээ. Ер нь ёкозүна унах эрхгүй дээ. Тийм л өндөр үүрэг хариуцлагын дор барилддаг болохоор башё болгон, барилдаан бүр биеийн хүч, сэтгэл санааны төвлөрөл, байнгын бэлтгэлийг дээд зэргээр шаарддаг. Туслах, дагуулууд бүгд танай дэвжээнийх байх уу? Нэг дэвжээ тийм олон сүмоч гаргаж чадахгүй. Манайхтай гал болдог, хамтарч бэлтгэл хийдэг дэвжээнээс зарим туслахуудаа авдаг. Тал нь манай сүмочид. Тэдний цалин хөлсийг та төлөх үү, эсвэл танай дэвжээ өгөх үү? Сүмогийн холбоо төлдөг. Сүмочдын цалинг ч Сүмогийн холбоо өгнө. Хаа газрын хэвлэл мэдээллийнхэн хэрэгт дуртай л даа. Уншигч, үзэгчдийг үүндээ дасгачихсан, нөгөөдүүл нь ч тиймэрхүү мэдээллийг хүлээж байдаг. Манай монголч уншигчид ялгаагүй болсон доо. Ёкозүнагийн сарын цалин пүнлүү ямар байдаг, Таны даваа бүртээ авдаг олон бандгар дугтуйнуудад хэдий хэмжээний мөнгө байдаг юм бэ? Бас түрүү бөхийн энэ башёгийн бай хэчнээн сая иен байсан бол гээд л... Миний өмнөх олон ёкозүна иймэрхүү асуултуудад хариулж байсан байх аа. Би ч энэ талын хариулт хэвлэл мэдээллийнхэнд өгч байсан санагдана. Сарын цалин гурван сая иен. Түрүүлсэн бөхийн бай шагнал 10 сая иен гэдгийг Японд ч, Монголд ч мэдэх байх аа. Дугтуйтай бооцооны хувьд нэгэнд нь 60 мянган иен байдаг. Түүнээс 5000 нь зардлын шимтгэл, 25.000 нь Сүмогийн холбоонд очоод, гар дээр 30 мянган иен ирдэг. Сүмоч зодог тайлахад тэр 25000-ыг нь Сүмогийн холбоо буцааж өгдөг журамтай юм. Сүмогийн тухай яриа хөөрөө болох үеэр Абэ сайд "Сүмог олимпийн төрөлд оруулчихбал монгол, япон бөхчүүд бүх медалийг нь хуваагаад авчих байх даа" гэж тоглоом наргиа болгож байсан. Таныг барилдахад их л олон туг гарч ирдэг. Тэр туг болгон дугтуй гэдэг. Дагваа ёкозүна бооцооны дугтуйны дээд амжилт тогтоож гэнэ. Хэтэрхий олон туг дэвжээнд гарч, цаг их авч байна гээд туг, бооцооны тоонд Сүмогийн холбооноос хязгаар тогтоож, 30 болгож гэнэ гээд л манайхны зарим сонин хэвлэлд бичиж байв. Таны авсан бооцооны рекорд хэд бол? Асашёорюү аваргынх 52-д хүрчээ гэсэн тоо яригдаж байсан санагдана. Минийх ч тэнд бас хүрч байсан байх аа. Сая та түрүүлчихлээ. Өмнөх башёд Харүмафүжи, бас нэг башёд өчигдрийн үзүүрт үлддэг Какүрюү Ананд түрүүлчихсэн. Ахмад бөх Кёкүтэнхо Цэвэгням хүртэл нэг түрүү авчихлаа. Асашёорюү аварга 25 түрүүтэй зодог тайлсан. Монгол бөхчүүд халаа сэлгээгүй түрүүлээд байна гэдэг дургүйцэл япончуудад байдаг л байх даа. Өөрийнх нь сүмоч түрүүлээсэй гэдэг хүсэл япончуудад байлгүй яахав. Манай монгол сүмочид ч япон сүмочдоос хэн нэг нь түрүүлээсэй, ёкозүнатай болоосой гэж ярьж л байдаг юм. Япон ёкозүнатай болох хүсэл жирийн япон хүнд ч, Сүмогийн холбоонд ч бас байна. Кисэносато озэкид 14 давбал ёкозүна олгож болох юм гэдэг болзлыг Сүмогийн холбоо гаргасан ч болзлыг Кисэносато биелүүлж чадаагүй. Саяын башёд 13, түүнээс дээш давбал гээд болзлоо арай зөөлөн болголоо. Тэгтэл бүр олон уначихлаа. Кайо озэки нийтдээ тав түрүүлчихээд ёкозүна аваагүй шүү дээ. Дараалж хоёр түрүүлбэл гэдэг болзлыг Кайо биелүүлж чадаагүй юм. Миний мэдэхийн Точиазүма, Миябияма нар ч бас нэг нэг түрүүлж байсан санагдана.
| Өнөөдөр сонин "ХАЙРАНД ҮГ БАЙХГҮЙ" ГЭЭД Л БИЧНЭ ШҮҮ ДЭЭ Жилийн хэдэн өдөр нь та гэртээ байдаг вэ? Гурван башё, тойргийн дөрвөн барилдаан өөр хотуудад болдог. Токиогийн гурван башёгийн үеэр ч дэвжээндээ олон хоногийн бэлтгэл хийдэг. Ингээд бодохоор жилийн дөнгөж дөрвөн сард нь л гэртээ байдаг байх аа. Өндөр цолтой сүмоч доод бөхчүүдээ харах, халамжлах журамтай. Хоолонд хамт орвол цолтой нь цолгүй бөхөө даах жишээтэй. Хүүхдүүдээ эрхлүүлэх, гэр бүлтэйгээ өнгөрөөх цаг тун хомс юмаа даа. Тэд хэд хүрцгээж байна. Том охин маань долоо, дунд хүү зургаа, бага охин гурван настай. Тэмцээн, бэлтгэлгүй үед аль болох гэр бүлийнхэнтэйгээ хамт байхыг боддог. Хүүхдүүдээ эрхлүүлэх цаг гаргана аа. Тэд монгол нэртэй бил үү? Том охин Юнрэнцоо, хүү Мөнхжаргал, бага охин Маяа Хүүхдүүд тань монгол өвөө, эмээтэйгээ аль хэр харилцаатай байдаг вэ. Дархан аварга өвөө нь, Тамираа эмээ нь ач нартайгаа хэл ам яаж ололцдог вэ. Хүүхдүүд монгол хэл мэдэх үү? Гурвуулаа монголоор хэдэн үг мэднэ. Монгол өвөө, эмээгээ ирэхээр тэд "Сайн байна уу, үнсье" энэ тэр гээд л ярина шүү дээ. Арав хүртэл тоо тоолж чадна. Ач, зээ нараа эмээ, өвөө нар яаж хайрладаг, эрхлүүлдэг билээ, манай гурвыг тэгж л эрхлүүлдэг. Хэл, ярианы бэрхшээл гараад байхгүй дээ. Танайх гэрийн үйлчлэгчтэй юү. Хүүхдүүд цэцэрлэг сургуульд явдаг биз дээ. Тэд ямар сургууль соёлд сурах бол. Монголоороо ярих уу? Хоёр эмэгтэй бий. Тэд гэр орны ажилд тусална, хүүхдүүдийг харна. Том охин маань сургуулийн өмнөх бэлтгэлд явж байгаа. Эртнээс их нэр хүндтэй, Японы алдартнууд, дээдчүүдийн сурч төгсдөг байсан сургуулийн элсэлтийн тун хүнд шалгалтад тэнцсэн. Удахгүй сургуульдаа орж суралцана. Тийм сургуульд тэнцээд орсонд нь би маш баяртай, охиноороо их бахархаж байгаа. М.Батгэрэл: КЕIО гэж Эзэн хааны сургуультай эн зэрэгцэж яригддаг сургууль. КЕIОг төгссөн хүүхдэд Японы бүх нэртэй их, дээд сургуулийн үүд хаалга нээлттэй. Манай ач дүү мянгаад хүүхдээс "number one"-оор гараад ирлээ шүү дээ. Сонссон япон, монголгүй шагшаад л байгаа. Та монгол хэлний тухай асууж байна. Би чинь дүүгээ, бас энэ ач дүү нараа Монголтой нь ойрхон байлгах гэж л энд байгаа юм ш дээ. Саёоко ч бас ойр зуурын монголтой. Монгол зан заншил мэднэ, хүндэлнэ. Хатагтай Саёоко ажил алба эрхлэх үү? Япон бүсгүйчүүд хүнтэй сууж хүүхэд гаргаад, ихэнхдээ гэрийн эзэгтэй болдог уламжлалтай. Тэр тусмаа гурав дөрвөн хүүхэдтэй бол бүр мэдээж. Саёоко маань тэр жишгээр хүүхдүүдээ харж, хүмүүжүүлж, миний арыг авч яваа. Эзэгтэй чөлөөт цагаараа юу сонирхдог вэ. Театр, кино ший гээд явах уу? Япон эзэгтэй нар их олон дугуйлан курст явна, суралцана. Цэцгийн, оёмол хатгамлын, зургийн ч гэх юм уу. Манай Саёоко биеийн тамир, зургийн гээд хэд хэдэн дугуйланд явдаг. Завтай үедээ бид хүүхдүүдтэйгээ хамт гадуур явцгаана. Кино театрт очно. Анх танилцаж байхдаа ч кино үздэг байлаа. Үсээ будчихсан, эгчмэд бүсгүй байна даа гэж бодсон. Саёоко намайг бас өөрөөсөө ах залуу байна гэж бодсон байгаа юм. Яаж яваад та япон бүсгүйтэй гэрлэчихсэн юм бэ? Зураг төөрөг гэж ярьдаг даа. Саёоко бид хоёр танилцаад гэр бүл болж, гурван хүүхэдтэй өнөр өтгөн айл болчихоод байна. Миний гэргий Токүшима мужийн дунд хэрийн бизнестэй хүний охин. Аав нь Асашёорюүгийн фэн байсан юм болов уу даа, тэдний дэвжээнийхний хүлээн авалтад гэргий, охинтойгоо ирж, Дагваа ах "Хоёр дүүгээ урина аа" гэснээр Ама бид хоёр очиж байв. Тийм үед япончууд сүмочидтой зураг хөрөг авахуулж, танилцаж, чөлөөтэй байдаг юм. Саёоко ээжтэйгээ бидний ширээнд суудал таарснаар бид хэд танилцаж зураг хөрөг боллоо. Тэр өөрийгөө Токиод сурдаг оюутан гэж байв. Надтай зураг авахуулахад нь миний утсаар Ама авсан юм. Зургаа авмаар байвал хаягаа өгөөрэй гэж Ама тоглоом шоглоомоор хэлээд, би түүнийг нь далим болгож утасны дугаар, и-мэйл хаягийг нь утсандаа хийж авсан юм. Охид голдуу хар үстэй байдаг даа. Тэгэхэд Саёокогийн үс нь бор шаргалдуу байв. Үсээ будчихсан, эгчмэд бүсгүй байна даа гэж бодсон. Саёоко намайг бас өөрөөсөө ах залуу байна гэж бодсон байгаа юм. Сакэ уугаад, бас дуулж хашгираад, хоолой сөөнгөдүү болчихсон байв. Японд 20 хүрч байж архи дарсанд ам хүрдэг ёстой. Сүмочдын хувьд хэдий хуулийн насанд хүрээгүй ч архи дарс зөвшөөрөгддөг бичигдээгүй хуультай юм билээ. Би 18-тай байсан. Бага шиг халамцуу, бас хоолой нь сөөнгө бүдүүндүү болохоор ах хүн байна гэж Саёоко бодсон хэрэг. Тэгтэл би түүнээс нэг дүү байдаг. Тэр орой ингэж танилцсан. Үеийн бүсгүйтэй үг сольж ойр байж огт үзээгүй хүн шүү дээ би и чинь. Маргаашаас нь мессеж бичиж, хааяа утсаар ярьдаг болов. Юу ярих, яаж харилцах тухайгаа бас бодож, өөрийгөө бэлтгэж байв. Урьд өмнө нь охид бүсгүйчүүдтэй найзалж байгаагүй болохоор ингэж хэлбэл яадаг бол, тэгвэл яах бол гэсэн эргэлзээ тээнэгэлзээ их байлаа. Ихэнхдээ мессежээр харилцана. Катагана сайн мэдэхгүй болохоор хираганагаар ихэнхдээ бичнэ. Дэвжээнийхээ бөхчүүдээр бас туслуулна. "Чамд сайн болжээ" энэ тэр гэж хэлмээр байдаг, яаж хэлэхээ мэдэхгүй. Тэр үеэр Солонгосын "Өвлийн хайрын домог" ч бил үү, тийм нэг олон ангит кино телевизээр гарч байсан юм. Тэрнийг оройдоо үзэж, тэндээс нэлээд суралцдаг байв. Манай Монголд ч бас гарч байгаа гэж ах нар хэлж байв. "Хайранд үг байхгүй", "Хайр гэдэг бол амтат бал" гэдэг ч бил үү, киноноос сонссон иймэрхүү үгнүүдийг түүж бичээд явуулна шүү дээ. Одоо бодоход инээдтэй ч юм шиг. Нэг сайхан өдөр зориглоод "Би чамд хайртай" гээд бичээд явуулчихлаа. Тэгтэл гай болж гадуур хийдэг нэг бэлтгэлийн үеэр гар утсаа хаячихдаг юм М.Батгэрэл:  Юу нь инээдтэй байх вэ. Арван дөрөв тавтай Японд ирсэн балчир амьтан хайр дурлал, энээ тэрээ гэдгийг Монголдоо ч мэдэхгүй байгаад ирсэн байх. Үерхдэг, захиа занаа бичдэг найз охин ч манай Даваад байхгүй байлаа. Аав ээжийн өврөөс гараагүй амьтан л Япон явсан шүү дээ. Тэгээд л Саёоко жаахан тал өгөхөөр татагдахгүй хаачихав. Саёоко ч хөвгүүдтэй найзалж байгаагүй юм билээ. Тийм болохоор миний бичсэн, хэлснийг тийм л байх ёстой, тэгдэг л юм байлгүй гэж хүлээн авч байсан байгаа юм. Нэг сайхан өдөр зориглоод "Би чамд хайртай" гээд бичээд явуулчихлаа. Тэгтэл гай болж гадуур хийдэг нэг бэлтгэлийн үеэр гар утсаа хаячихдаг юм. Саёокогийн утас, хаяг алга болсноор түүнтэй холбоо тасарлаа. Шанхай руу үзүүлэх барилдаанд явж, нэлээд хэд хоног болов. Токиод буцаж ирээд ч Саёокотой холбогдох арга байсангүй. Би дээд зиндаанд гараад ирчихсэн, тавдугаар сарын башё эхлэх гээд бэлтгэл сургууль ихтэй, тун завгүй. Саёоког бас ч гэж санаад, хайгаад байгаа ч олох итгэл найдвар муухан. Миний сүүлчийн мессежинд ямар хариу өгсөн бол гэх мэтээр бодох, таах юм бишгүй. Башёд Асашёорюү түрүүлж, би Дайчин барилдааны шагнал авч, баяртай байв. Хувцас солих өрөөнд баяр хөөр болоод байж байтал Саёоко аавтайгаа ирчихсэн, аав нь Асашёорюүд баяр хүргээд явж байна. Саёоко над руу хүрч ирлээ. Баярлаж, тулгамдсандаа болоод юу хэлэхээ мэдэхгүй сууж байв. Одоо тэгээд яавал дээр вэ? гэж Саёоко асууж байна. Сандарсандаа болоод "Дэвжээ рүү захиа бичээрэй" гэж хэлээд л бидний уулзалт өндөрлөсөн. Хувцасны өрөө рүү гаднын хүмүүс орох хориотой, бас Сүмогийн холбооныхон, албаныхан голдуу байсан болохоор илүүг ярилцах боломж гараагүй. Хэд хоногийн дараа дэвжээний хаягаар захиа ирснээр бид хоёрын холбоо сэргэсэн. Таны таг чиг болсон учир, таны хайраа илчилсний хариу дахин яригдав уу? Ийм яриа арай эртэдсэн юм биш үү гэж Саёоко хариу өгсөн байгаа юм. Утсаа хаячихсан учраас түүнийг би мэдээгүй. Сар шахам таг чиг болчихоор Саёоко ч гайхаж, "Тэгж хариу өгөх нь буруу байсан юм болов уу. Яаж хэлэх байсан юм бол" гэх мэтээр бодсон гэж байгаа. Сүмогийн ордонд надаас "Яавал дээр вэ" гэж асуудаг нь гайхашрал, эргэлзээтэй нь холбоотой байж. Эргэлзээ тайлагдсанаар бид хоёр урьдынх шиг утсаар ярьж, захиа, мессежээр харилцаж эхэлсэн. Долдугаар сарын башё дундаа орж байхад "Хакүхо танаа. Би чамд хайртай, хичээгээрэй" гэсэн мессеж Саёокогоос ирлээ. Үерхэж найзлаад, 1-2 жил болсны дараа "Чи л эхлээд надад хайртай, дуртай гэж хэлсэн шүү дээ" гэж би түүнийг цаашлуулдаг байв. Тэр "Үгүй ээ. Та л тавдугаар сард надад анх тэгж бичсэн" гэдэг ч тэр мессеж алга болж, эд мөрийн баримт устсан би "Чи анх хэлсэн" гэж тоглоом хийдэг юм. М.Батгэрэл: Саёоко их гоё захиа бичдэг. "Хүндэт Хакүхо Танаа, заримдаа Хүндэт М.Даваажаргал Танаа. Танд амжилт хүсч баяр хүргэе, хичээгээрэй" гэх мэтээр. Тэгэхдээ бүр монголоор, кирилл үсгээр бичнэ. Цаасаа хүртэл гоёыг сонгоно. Гоё зураг зураад, цэцэг навч наагаад, хачин чамин захиа ирүүлнэ шүү дээ. Япон хүмүүс бичиг захидлын их эртний соёлтой ард түмэн. Аав, ээж, нутаг орноосоо хол байгаа хүүхдэд иймэрхүү чин сэтгэлийн шингэсэн захиа бичихээр чинь энэ амьтан уярахгүй хаачихав. Саёоко хатагтай Монголд аль хэр олон очсо н бэ. Монголоос юу таалагдаж, юу санаанд нь нийцдэгг үй вэ? Надтай танилцахаас өмнө аав ээжтэйгээ Монголд аялж байсан юм билээ. Аав нь монголчуудтай танил, Асашёорюүг хүндэтгэж, барилдааныг нь үздэг, уулздаг танил нь байсан. Саёоко о надтай суугаад Монголд хэд хэд очсон. Тэр нь, энэ нь таалагдахгүй байна, болохгүй байна гэж ер ярьж байгаагүй. "Сүмогоос буугаад Монгол руугаа бүр явна шүү дээ. Чи чадах уу" гэхээр "Явна, чадна аа" л гэдэг. Өвөл ер нь очиж байсан уу. Утаа, тоос, машины түгжрэл гээд хэцүү юмнууд байдаг шүү дээ? Нэг хоёр удаа ирж байсан. Хэцүү юм байна, муу муухай юм байна гэж огт ярихгүй. "Сүмогоос буугаад Монгол руугаа бүр явна шүү дээ. Чи чадах уу" гэхээр "Явна, чадна аа" л гэдэг. "Хакүхо хаана байна, хүнд хэцүү байсан ч тэнд хамтдаа байна" гэдэг л хүн дээ. Өнгөрсөн зун наадмын дараахан хамт очоод, би түрүүлээд буцсан. Саёоко хүүхдүүдтэйгээ Хүй долоон худагийн хавьд амралтын газар тав хоносон. Их сайхан байсан гээд л магтаад байсан. Багадаа Та хөдөө аль хэр явж байв? Аавын нутаг Эрдэнэсант руу багаасаа явсан. Хөдөө мал дээр байдаг аавын хамаатан садныхнаар зуныхаа амралтыг өнгөрөөнө. Хонь хурга хариулна. Усанд явна, аргал түүнэ, мод түлээ хагална. Морь их унана. Ойчно, бэртэнэ гээд хамаатнууд маань хурга ишиг эргүүлэхэд явган гүйлгэнэ ээ. Хонь хариулаад өдөржин явахад их өлсөнө шүү дээ. Голдуу айраг, тараг, сүү ууна, махан хоол, боов боорцог ховордуухан. Гэрээ, аав ээжээ их санана. М.Батгэрэл:  Зуны амралт эхлэнг үүт ах, дүү, бид хэдийг манай аав, ээж хөдөө явуулчихдаг байв. Тэгээд л нэг хэсэг мартана. Хөдөөнийхөн оройдоо л хоол хийнэ. Өлсөнө, гэрээ санана, уйлна. Бид чинь хотод байхдаа өлсөж цангах гэдгийг тэр бүр мэдэхгүй, аваргын хүүхдүүд шүү дээ. Аав биднийг багад "Өсөхийн жаргалыг жаргалд бүү бод, өглөөний нарыг нар гэж бүү бод" гэж их сургадаг байсан. Тэр философоороо биднийг хүмүүжүүлэх, хатуужуулах, борогшуулах гэж л зүтгэж байж. Нар салхи үнэртүүлсэн бов бор, хав хар юмнууд л намартаа буцаж ирдэг байлаа. Бие даалгаж, бага сага бэрхшээлийг давж сургах аав ээжийн тэр үеийн шийд шийдвэр ач тусаа өгсөн байх аа гэж боддог. Та нар нутагтаа амрахдаа хаана хонож өнждөг вэ. Зочид буудлаар байх уу. Төрсөн гэртээ, дархан аваргынхаар хонох уу? Аавынхаар очно оо. Үнсүүлээд, адис аваад л гарна. Авгай, хүүхэд гээд олуул болохоор хонож өнжихгүй. Тэгэхээр хаана, ямар буудалд ихэнхдээ байрладаг вэ. Би зочид буудлын нэр хүнд тодорхойлох гээд байна л даа? Бид хотод нэг байртай юм аа. Тэндээ байдаг. Хаус уу? Үгүй дээ, хотын төвийн шинэ байранд авсан орон сууц Токиодоо танайх ямар дүүрэгт, ямар байранд, хэдэн өрөөнд амьдардаг вэ? Гынза дүүрэгт орон сууцны байшинд, дөрөв таван өрөөтэй байранд амьдарч байна. М.Батгэрэл:  Гынза бол Японы нэр хүндтэй дүүрэг. Ёкозүна хүн жирийн дүүрэгт, нийтийн жишгийн байр сууцанд амьдарна гэж бараг байхгүй л дээ. Эдний бичигдээгүй хууль гэх юм уу даа. Тэгээд ч монгол ёкозүна ямархуу байхыг бас олон нүд ажиглаж байдаг биз. Тийм болохоор Монголдоо байхдаа ч хамаагүй байж болохгүй л дээ. Олон япон хүн, заримдаа сурвалжлагч, сэтг үүлчид дагалдаж очдог. Ер нь Ёкозүнагийн эргэн тойрон энэ зиндаанд байх ёстой гэх маягийн шаардлага, шалгуур байна шүү. Том охины сургууль соёлыг ч тэд харж, сонирхож л байгаа. Ордог дэлгүүр хоршоо, хооллодог ресторан, хэрэглэдэг унаа машин, хувцас хунар бүгд л зиндаа дээгүүр байх ёстой гэнэ. Жирийн дэлгүүрээс жирийн хувцас хунар авч байвал "Энэ ёкозүна чинь ийм хямдхан хүн юм уу. Сүмогийн холбоо юугаа харж байдаг юм" энэ тэр гээд хэвлэл мэдээлэл нь шүүмжилнэ. Сүмо бол хатуу ертөнц. АСАШЁОРЮҮ АВАРГА МИНИЙ САЙН АХ, САЙН ӨРСӨЛДӨГЧ БАЙЛАА Барилдах ирээдүйгээ Та 2020 оны олимп гээд тодорхойлчихсон. Дараа нь яах вэ. Точинонадо, Таманошима нар Сүмогийн ордонд үйлчилгээний хөх хувцас өмсчихсөн хуанли зарж, бас озэки Кайо тийм хувцастай башёгийн төгсгөлд дэвжээ янзлуулаад явж байна лээ. Их аваргууд зодог тайлаад сүмогийн удирдлагад орох нь элбэг юм шиг. Китанофүжи, Майноүми, Таканохана нар шүүгч, Ёкозүнагийн зөвлөлийн гишүүн энэ тэр гээд явдаг. Та тийм зам руу орох уу. Тийшээ орох бол Японы иргэн болох ёстой юу? Сүмочдын ирээдүй тийм ч амар биш. Цолныхоо хэмжээнд хүрч барилдаж чадахгүй бол доошоо яваад өгнө. Зодог тайлахаас өөр аргагүй болно. Барилдаж байхдаа ямарваа бизнес хийхгүй, машин тэрэг жолоодож болохгүй гэдэг хатуу дүрэмтэй. Өндөр цолтой сүмоч доод бөхчүүдээ харах, халамжлах журамтай. Хоолонд хамт орвол цолтой нь цолгүй бөхөө даах жишээтэй. Зодог тайлах боллоо гэвэл иргэншлийн элдэв болзол тавихгүйгээр Хакүхог авч үлдэх хэрэгтэй гэх мэтээр өөрийнхөө саналыг хэлж байсан Ёкозүна нэг ресторанд ортол олон сүмоч тэнд тааралдвал бүгдийнх нь хоолыг даана.
Х.Көгершин | GoGo.mn Дэлхийн кино урлагийн хамгийн томоохон наадам, 86 дахь удаагийн "Оскар 2014" шагнал гардуулах ёслолын ажиллагаа Лос-Анжелес хотын "Dolby" театрт /Монголын цагаар өглөөний 08.00 цагаас/ эхэллээ. Энэ жилийн "Оскар"-ын наадмын хөтлөгч жүжигчин Эллен Деженерес. Тэрээр 2007 оны "Оскар"-ын ёслолын хөтлөгч хийж байсан туршлагатай юм. Түүнчлэн дугтуйг задалж ялагчийн нэрийг зарлах үүргийг Анжелина Жоли, Шарлиз Терон, Кевин Спейси, Ченнинг Татум, Жон Траволта, Жим Керри нар хүлээжээ. Америкийн кино академи өнгөрсөн 2013 оны шилдэг үзүүлэлтээр үндсэн 24 номинацид шагнал гардуулах юм. Өнөөдөр Лос Анжелест бороотой байгаа бөгөөд улаан хивсний ёслолын үеэр оддын зарим нь шүхэр барьсан байна. 3 ХОЛБООТОЙ МЭДЭЭ "Оскар 2014" шагнал гардуулах ёслолын ажиллагаа өнөөдөр болно 2014-03-02 1 "Оскар 2014"-ын шилдэг кино "12 Years a slave" уржигдар 20 Оскарын улаан хивсний ёслол уржигдар 10  
Ангир уургаа шимүүлж өсгөсөн ачит ээжүүддээ баярын мэнд хүргэе 1 цаг 28 минутын өмнө Хорвоогийн хамгийн тансаг цэцэг эрхэм бүсгүйчүүдийн маань эрхийг хамгаалах баярын өдөр болоход хэдхэн хоног үлдээд байна. Жил жилийн энэ л өдрийг эрчүүд, энхрий үрсүүд хүсэн хүлээж, хайртай ээжийнхээ тээж төрүүлсэн ачийг нь хумсын чинээ ч болов хариулах гэж хичээдэг билээ. Тэгвэл манай chuhal.mn сайтын хамт олон эрхэм уншигчийнхаа эгэл хүслийг нь биелүүлэхээр энэрэлт бурхан ээждээ, эрхэмсэг гоо эхнэртээ, энхрий хайртай охиндоо зориулсан сэтгэлийн үгийг нь дамжуулж байна. Элбэг их хайр ижий гэдэг нэр тань Энэ орчлонгоос авсан хамгийн том алдар Ижий гэж дуудах болгондоо баярладаг Ижил хэдэн үрсдээ урт насалж хайрла Сүүн бурхан заяатай Сүүдэр дарж гэгээ татуулах увидастай Мэлмий цагаан саран сэтгэлтэй Мэндийн орчлонд амьдрал бэлэглэсэн ижий минь...  
Бичлэг: Нүдээ хэрхэн том гоёмсог харагдуулж будах вэ 1 цаг 58 минутын өмнө Сэтгэгдэл(1)  
Таны хүүхэд аль гараараа бичдэг вэ? 2 цаг 32 минутын өмнө Хүн аливаа мэргэжлийг өөрийн сонирхлоор эзэмшдэг. Гэхдээ бидний ажигладаггүй өөр нэг зүйл үүнд нөлөөлдөг гэнэ. Энэ нь хүний баруун, зүүн тархины хөгжил ажээ. Үүнд энгийн нэг жишээг дурдаж болно. Хэрэв та баруун гараараа бичдэг бол зүүн тархины хөгжил тань илүү байгаагийн илрэл аж. Харин зүүн гараараа бичдэг бол баруун тархины хөгжил давамгай байгаагийн шинж гэнэ. Хоёр тархины хөгжил тэнцүү болсноор хүний тэр дундаа хүүхдийн логик сэтгэлгээ, бүтээлч чадвар нэгдмэл болж чаддаг байна. Үүнийг тэнцүү хөгжүүлдэг гол холбогч эрхтэн нь дунд тархи болдог байна. Манайд дунд тархийг хөгжүүлэх чиглэлээр сургалт явуулдаг ганцхан газар байдаг нь "Maxmind" төв гэнэ. Тиймээс бид дунд тархийг хөгжүүлснээр ямар ач холбогдолтой, ямар хичээл заадаг талаар сонирхохоор тус төвийг зорьсон юм. Хичээлдээ анхаарал нь төвлөрдөггүй, хурдан уншиж чаддаггүй, өөрийгөө илэрхийлэх чадвар муу, ичимхий зэрэг олон шалтгаантай хүүхдүүд тус төвийн сургалтад хамрагддаг хэмээн "Maxmind" төвийн дунд тархи хөгжүүлэх сургалтын багш Д.Сувдаа ярьж байна. Зургаан настай хүүхдүүдийн ангид ороход хүүхдүүд хичээлээ анхааралтай хийж байгаа нь анзаарагдаж байв. Бага насны хүүхэд ч өөр зүйлд сатаарахгүй хичээллэж байгаа нь анхаарал төвлөрүүлэх хичээлийн үр дүн гэнэ. Хүүхдийн дунд тархийг идэвхжүүлэх тохиромжтой үе нь 5-12 нас. Азийн ихэнх оронд ийм сургалтыг явуулдаг юм байна. Тэр дундаа Сингапур, Малайз, БНХАУ-д түгээмэл аж. Сингапурчууд анх Япон улсын тархи хөгжүүлэх хичээл, дасгал болон АНУ-ын анхаарал төвлөрүүлэх, сайжруулах сургалттай хослуулан тусгай хөтөлбөрийг зохиожээ. Энэ нь явсаар дунд тархийг идэвхжүүлэх үр дүнтэй сургалт болсон байна. Тус төвийн дунд тархи хөгжүүлэх сургалтын багш Д.Сувдаа хоёр жилийн өмнөөс судалгаа явуулж, энэ чиглэлээр Сингапурт мэргэшээд иржээ. Дунд тархийг хөгжүүлэх хичээл нь нас наснаасаа шалтгаалан хөнгөнөөсөө хүнд хэлбэр рүүгээ шилждэг гэв. Сургалт нь зургаан долоо хоног үргэлжилнэ. Эхлээд багш хүүхдийн аль талын тархи илүү хөгжсөнийг энгийн дасгал хийлгэж тогтоодог байна. Үүнд хэл ярианы оюун ухаан, логик математик, орон зайн, хөгжмийн, хүмүүс хоорондын харилцааны, дотогш чиглэсэн, биеийн хөдөлгөөний, тэнцвэрийн зэрэг дасгал ордог байна. Хэрэв хэл ярианы оюун ухаан, логик математик, хүмүүс хоорондын харилцаа холбооны чадвар нь илүү байвал зүүн тархины хөгжил давамгайгийн шинж гэнэ. Монгол хүүхдүүдийн хувьд зүүн тархи нь илүү хөгжсөн байдаг ажээ. Тиймээс багш нар нь баруун тархийг хөгжүүлэх хичээлийг түлхүү ордог байна. Үүний дараа дунд тархийг идэвхжүүлэх хичээл зааж эхэлдэг гэнэ. Яг ямар хичээл ордог талаар сонирхоход "Дунд тархийг идэвхжүүлэхдээ эхний долоо хоногийн хугацаанд дуу хөгжим сонсох, гар, булчин, биеийн дасгал хийх, зураг зурах хичээл ордог байна. Дараагийн таван долоо хоногт эдгээрийг гүнзгийрүүлэхийн зэрэгцээ тусгай хичээл ордог" хэмээн багш нар тайлбарлав. Харин үр дүнгийн хувьд богино хугацаанд илэрдэг байна. Зарим хүүхдэд үр дүн нь 72 цагийн дараа гарч байхад зарим нь зургаан долоо хоногийн дотроо амжиж илэрдэг аж. Илрэх шинж тэмдэг нь мөн өөр байдаг гэнэ. Зарим ичимхий хүүхэд нээлттэй болж, хэл ярианы чадвар нь сайжирдаг бол дуу шүлэг цээжлэхдээ тааруу хүүхдүүдийн хувьд хоёр жил сураагүй зүйлээ хоёр хоногийн дотор сурах тохиолдол ч байна. Дунд тархи идэвхжсэнээр хүүхдийн тархи мэдээлэл хүлээж авах чадвар эрс нэмэгддэг. Ингээд хүүхэд илүү олон зүйлийг сурч мэдэх сонирхол, эрмэлзэлтэй болдог хэмээн Д.Сувдаа багш тайлбарласан юм. Барууны оронд ч дунд тархийг идэвхжүүлдэг. Гэхдээ арга барил нь өөр. Тухайлбал, АНУ-д хүүхдийг цэцэрлэгийн насанд нь бүх мэдрэхүйг нь хөгжүүлдэг аж. Өөрөөр хэлбэл, эдгээр хөтөлбөр нь сургууль, цэцэрлэгийн программд нь орсон байдаг байна. Харин Азийн орон арай өөр. Тусгай сургалтын хэлбэрээр заадаг. Манай ерөнхий боловсролын сургууль болон цэцэрлэгүүд хүүхдийн зүүн тархи буюу логик сэтгэлгээг илүү хөгжүүлдэг. Шинжлэх ухаан, математик, хими, физикийн хичээлд гол төлөв анхаардаг. Харин баруун тархийг хөгжүүлж чадвал хүний сэтгэлгээ, сэтгэн бодох чадвар, дуу хөгжим, урлагийн авьяас нь илүү илэрдэг байна. Монгол хүүхэд, Сингапур хүүхдийн сурах чадвар ямар байдгийг асуухад "Монгол хүүхдийн суралцах чадвар өндөр. Монголчуудын юм хүлээж авах, ачаалал даах чадвар өндөр байдаг. Сингапурт хүүхдэд хоёр долоо хоног заадаг хичээлийг монгол хүүхэд хоёр өдөр дараалан заахад сайн хүлээж ж авдаг" хэмээн Д.Сувдаа багш тайлбарласан юм. Үүнээс гадна бидний сонирхлыг татсан нэг зүйл бол хүүхдүүд нүдээ боож байгаад ижил хэмжээтэй өнгийн дүрсийг өнгө өнгөөр нь ялгах, цаасан дээр бичсэн үсгийг ялгаж хэлж байгаа нь анхаарал татав. Тэд дүрсийг үнэрлэх, хацартаа наах, хурууныхаа өндгөөр мэдрэх зэргээр ялгаж байлаа. Үүний гол учир нь тэдний дунд тархи хөгжсөнд байгаа аж. Логик сэтгэлгээ нь бүтээлч сэтгэлгээтэй нийлж илүү өв тэгш болж, амжилтад хүрэх боломж бүрддэгийн нэг жишээ нь энэ гэнэ. Мөн хүүхдийн далд авьяас болох зураг зурах, төгөлдөр хуур тоглох, дуу дуулах, зохион бүтээх чадварууд нь илэрдэг хэмээн эцэг, эхчүүд ярьсан юм. Сингапурчууд IQ-гээрээ дэлхийд тэргүүн байрт жагсдаг байна. Харин монголчууд тархины багтаамжаараа дэлхийд нэгдүгээрт ордог гэсэн судалдааг АНУ-ийн судлаачид гаргажээ. Хүн нэгэнт сурсан зүйлээ мартдаггүйтэй адил нэгэн идэвхжсэн тархи нь цаашид улам хөгждөг. Идэвхжсэн тохиолдолд маш их зүйл сурахыг эрмэлздэг байна. 
Өлсгөлөн муурнууд эздээрээ хоолложээ 2 цаг 45 минутын өмнө ОХУ-ын Челябинск мужийн Миасс хотын цагдаагийн ажилтнууд нэгэн аймшигт зүйлтэй нүүр тулгарчээ. Тэд хөршүүдийнх нь дуудлагын дагуу хотын Чебаркульскийн гудамжинд орших нэгэн байрны хаалгийг эвдэн ороод насандаа мартахааргүй зүйлийг харжээ. Гэрийн эзэд үхсэн байсан бөгөөд харин тэдний цогцсыг муурнууд юу ч үгүй зооглочихсон байсан гэнэ. ... Үргэлжлэлийг энд дарж уншина уу  
Бичлэг: Ход ход инээгээд хоёр гурав гишгээд... гэдэг шиг 3 цаг 18 минутын өмнө Ход ход инээгээд хоёр гурав гишгээд... гэдэг шиг.  
Нийслэлийн хэмжээнд вакцинжуулалтын явц 30.4 хувьтай байна 4 цаг 12 минутын өмнө Зүүн 3 аймгийн 12 суманд мал амьтны гоц халдварт шүлхий өвчин гарсантай холбогдуулан нийслэлд шүлхий өвчнөөс урьдчилан сэргийлэх зорилгоор Улаанбаатар хот орчмын Хэрлэн, Багахангай, Тэрэлжийн уулзвар, 4 дүгээр зөрлөг, Эмээлт, Яармаг, Баруун туруун, Нисэхийн товчоодод байнгын хяналтын 8, ариутгал халдваргүйжүүлэлтийн 4 нийт 12 цэгт мэргэжлийн байгууллагууд хяналт шалгалт хийж байна. Мөн 3 сарын 1-нээс эхлэн Багахангай, Багануур, Сонгинохайрхан, Хан-уул, Сүхбаатар, Баянзүрх, Налайх, Чингэлтэй дүүргүүдэд 90 622 толгой малд шүлхий өвчнөөс урьдчилан сэргийлэх вакцин хийжээ. Нийслэлийн хэмжээнд вакцинжуулалтын явц 30.4 хувьтай байгааг Мал эмнэлэгийн газраас мэдээллээ. Нийслэлийн Засаг дарга Мал, амьтны гоц халдварт шүлхий өвчнөөс урьдчилан сэргийлэх вакцинжуулалтын ажил зохион байгуулах тухай А/145 дугаар захирамж гаргаж, захирамжийн дагуу нийслэлийн нутаг дэвсгэр дэх малд шүлхий өвчнөөс урьдчилан сэргийлэх 1 дүгээр ээлжийн вакциныг 2014 оны 03 дугаар сарын 03-ны өдрөөс 03 дугаар сарын 10-ны хооронд зохион байгуулж бүрэн хамруулах, 03 дугаар сарын 24-ний өдрөөс 04 дүгээр сарын 04-ний өдрийн хооронд 2 дахь ээлжийн давтан вакцинжуулалтыг хийхээр боллоо. Мөн тус захирамжаар вакцинжуулалтын ажилд мал бүхий иргэд, аж ахуйн нэгж, орон нутгийн төрийн захиргааны байгууллагуудыг татан оролцуулан, ажиллах хүн хүч, тээврийн хэрэгслээр ханган ажиллаж, тогтоосон хугацаанд вакцинжуулалтын ажлыг шуурхай зохион байгуулахыг дүүргийн Засаг дарга нарт үүрэг болгосон байна гэж Нийслэлийн Хэвлэл мэдээлэл, олон нийттэй харилцах хэлтсээс мэдээллээ.  
"Буянт-Ухаа" хороололд орон сууц худалдаж авах иргэдийг ТҮЦ машинаар бүртгэхээр боллоо 7 цаг 38 минутын өмнө Сэтгэгдэл(1) "Засгийн газраас зорилтот бүлгийн иргэдийг орон сууцаар хангах хөтөлбөрийн хүрээнд баригдсан "Буянт-Ухаа 1" хорооллын орон сууцанд иргэдээс захиалга авах журам"-ыг саяхан Засгийн газрын хуралдаанаар баталсан билээ. Ингэснээр төрийн албан хаагчид, зорилтот бүлгийн иргэд зах зээлийн ханшаас хямд өртгөөр орон сууцтай болох нэг нөхцөл бүрдэх юм. Гэвч иргэд тус хорооллоос орон сууц худалдаж авахын тулд хаана яаж бүртгүүлэх нь тодорхой бус байсан. Тэгвэл "Буянт-Ухаа" хороололд орон сууц авах иргэдийг ТҮЦ машинаар бүртгэх юм байна. Бүртгэл энэ сарын 10-наас эхлэх төлөвлөгөөтэй байгаа аж. Иргэд хурууны хээгээ таниулаад зааврын дагуу бүртгүүлэх бөгөөд бүртгүүлсэн гэсэн мэдээлэл бүхий кодтой хуудас гарч ирэх юм байна. Хэрэв тухайн иргэн ямар нэгэн зөрчилтэй, банкинд зээлтэй бол бүртгэлээ гэсэн хуудас гарч ирэхгүй гэнэ.  
Ичгүүр сонжуураа алдсан Монгол порно оддын баримтууд 2014 оны 03-р сарын 03 Сэтгэгдэл(12) [ View the story "Ичгүүр сонжуураа алдсан Монгол порно ододын баримтууд " on Storify  
